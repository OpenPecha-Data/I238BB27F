༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W1KG25234 ImageGroup: 11KG25236
LCCN: n/a ISBN: n/a
Title:
བཀའ་གདམས་ཀྱི་མན་ངག་བེའུ་བུམ་སྔོན་པོའི་རྩ་འགྲེལ།
bka' gdamskyi manngagbe'ubum sngonpo'i rtsa 'grel/
Author: to-be-supplied
to-be-supplied
Descriptor: In/a
OriginalPublication: In/a
Place: n/a
Publisher: In/a
Date: n/a
Volume: 1
TotalVolumes: 1
TBRCPages: 2
IntroductoryPages: In/a
TextPages: n/a
ScanningInformation: ScannedatTibetan BuddhistResourceCenter, 1430 MassachusettsAvenue, Cambridge
MA02138, USA.

༄༅། །བཀའ་གདམས་ཀྱི་མན་ངག་བེའུ་བུམ་
སྔོན་པོའི་རྩ་འགྲེལ་བཞུགས་སོ།།
慈雲 ཁྱད་ནོར 331S
མཛད་པ་པོ།དོལ་པ་ཤེས་རབ་རྒྱལ་མཚན།
ཇོ་བོ་ལྔ་འབྲི་སྒང་པ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

f3c 9584
༄༅། །བཀའ་གདམས་ཀྱི་མན་ངག་བེའུ་བུམ་
སྔོན་པོའི་རྩ་འགྲེལ་བཞུགས་སོ༎
མཛད་པ་པོ།དོལ་པ་ཤེས་རབ་རྒྱལ་མཚན།
ཇོ་བོ་ལྷ་འབྲི་སྒང་པ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།
I

དཀར་ཆག
པོ་ཏོ་བའི་ཆིག་ལབ་རིང་མོ་བཞུགས་སོ། (1)
པོ་ཏོ་བའི་བེའུ་བུམ་སྔོན་པོའི་རྩ་བ། ",,,(18)
བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།. (65)
·1·

༄༅། །པོ་ཏོ་བའི་ཆིག་ལབ་རིང་མོ་བཞུགས། །
དུས་གསུམ་གྱི་བླ་མ་རྣམས་ལ་ཕྱག་འཚལ་ལོ། ཁམས་གསུམ་འཁོར་བའི་
སྡུག་བསྔལ་གྱི་རྒྱ་མཚོ་ཆེན་པོ་འདིར། དུས་ཐོག་མེད་པ་ནས་འཁྱམས་པ་འདི་
རང་སེམས་མ་རྟོགས་པས་ལན་ནས་འདུག །སེམས་མ་རྟོགས་པ་
ལན། སྒྲིབ་པ་ཚོགས་གསོག་པ་མ་ཤེས་པས་ལན།ཚོགས་གསོག་མ་ཤེས་པ་དད་
པ་མེད་པས་ལན། དད་པ་མེད་པ་འཆི་བ་མ་དྲན་པས་ལན་པ་ཡིན། ད་འཁོར་
བའི་སྡུག་བསྔལ་གྱིས་འཇིགས་ནས་ཐར་པ་དང་ཐམས་ཅད་མཁྱེན་པ་ཐོབ་་་་་
པར་འདོད་པས། རང་གི་སེམས་རྟོགས་དགོས། སེམས་རྟོགས་པར་བྱེད་པ་ལ་
སྒྲིབ་པ་སྦྱོང་དགོས། སྒྲིབ་པ་སྦྱོང་བར་བྱེད་པ་ལ་ཚོགས་གསོག་དགོས། ཚོགས་
གསོག་པ་ལ་དད་པ་དགོས། དད་པ་གཤའ་མ་དེ་འཆི་བ་རྗེས་སུ་མ་དྲན་ན་མི་
སྐྱེ། འཆི་བ་གཤའ་མར་དྲན་ནས་ཆོས་མིན་ཅིས་ཀྱང་མི་ཕན་པར་འདུག་སྙམ་
ཙ་ན། འཇིག་རྟེན་གྱི་ཕུན་སུམ་ཚོགས་པ་ཅི་ལ་ཡང་བློ་མི་འཇུག་པ་ཅིག་འོང་
བ་ཡིན་ཏེ། དེ་ཙ་ན་རྫས་དང་ཡོ་བྱད་ལ་ཆགས་པ་གཏིང་ནས་མེད། ཉེ་འབྲེལ་
ལ་ཞེན་པ་གཤའ་མར་ལོག་ནས་སུའི་ཡང་ངོ་མི་བསྲུང་བ་ཅིག་འོང་བར་་་་་་
འདུག རྒས་ཁའི་འདུན་མ་མི་བྱེད། རྒས་རྒས་སུ་སྡོད་པའི་བློ་མེད་པས། རྒས་
ཁར་སྐྱིད་སྡུག་དང་། མིའི་རྩིས་ཆེ་ཆུང་དང་།·ལྟོ་གོས་ཕྱིད་མ་ཕྱིད་དང་། མིས་
འཕྱ་མི་འཕྱ་དང་། སུ་ཇི་ལྟར་བྱེད་པ་གྱིས་སྙམ་པའི་ཚེ་འདིའི་སྟབས་ཀ་་་་་་་
ལེགས་ཉེས་ཅི་ལ་ཡང་བློ་མི་འཇུག་པ་ཅིག་དགོས་པར་འདུག་སྙམ། ཚེ་འདི་ཇི་
ལྟར་སོང་བ་སོང་སྙམ་ནས་ཚེ་འདི་ཁར་ཆེ་ལ་གཏོང་དགོས། མདའ་གཅིག་
གིས་ཤ་བ་གཉིས་མི་སོད། ཁྱི་གཅིག་གིས་གླ་བ་གཉིས་མི་ཟིན། ཁབ་རྩེ་གཉིས་
ཀྱིས་འཚེམ་བུ་མི་བཏུབ། རྐང་པ་ཡ་གཅིག་ཡར་ལ་བོར། ཡ་གཅིག་མར་ལ་
- 1:

པོ་ཏོ་བ་རིན་ཆེན་གསལ་གྱིས་མཛད།
བོར་བས་དོན་སར་མི་སླེབ། དེ་བཞིན་དུ་ཚེ་འདི་དང་ཕྱི་མ་གཉིས་མི་འགྲུབ་
པས། དེ་ཡང་ཕྱི་མ་ཕན་ཆད་གལ་ཆེ་བས་ཆོས་གཤའ་མ་ཅིག་བྱ་དགོས་པར་
འདུག་སྙམ། འཆི་བ་གཤའ་མ་ཅིག་དྲན་ན། དངོས་པོ་ཐམས་ཅད་ལ་གཅན་
ཟན་གྱི་མདུན་དུ་རྩྭ་སྤུངས་པ་དང་འདྲ་བ་ཅིག་འོང་བར་འདུག །འཁོར་བའི་
སྡུག་བསྔལ་གྱིས་སྐྱུག་བཤའ་མར་ལོག་ན། ཅིས་ཀྱང་དགོས་པ་མེད་སྙམ་པ་
ཡང་ཡང་འབྱུང་། དེ་ཙ་ན་ཚེ་འདིའི་འདུན་མ་ལ་བློ་གཤའ་མར་ལོག་ནས་
གཞན་དང་བསམ་པ་ཡེ་མི་མཐུན་པར་ཅིག་འོང་བར་འདུག་སྟེ། ཚེ་འདིའི་ཆེ་
་ཐབས་བཟང་ཐབས་འབའ་ཞིག་བྱེད་པ་མི་མཐོང་ཙ་ན། མི་འདི་ཀུན་གྱི་སྙིང་
ལ་ཅི་དྲན་པ་ཡིན་སྙམ་པ་འོང་བར་འདུག །རང་ལ་ཤ་ཚ་ནས་ཁྱོད་དེ་ལྟར་མ་
བྱེད། རྒས་ཁར་ཉོན་མོངས་ཏེ་འགྲོ། ཀ་ཆ་བག་ཙམ་ཚགས་གྱིས། དགེ་སྦྱོར་གྱི་
གྲོགས་ཡིན། རང་གཞུ་བཀང་ནས་རང་མདའ་བརྡེག་དགོས་པ་ཡིན་ཟེར་ནས་
གྲོས་འདེབས་པ་མང་པོ་བྱུང་སྟེ་དེ་རྣམས་ལ་ཡང་ཁོང་འོར་ཆེ། ང་ལ་གྲོས་
འདེབས་པ་དེ་བདེན། ཁོང་ང་ལ་ཤ་ཚ་བ་ཡིན་སྙམ་པ་མ་བྱུང༌། སླར་ལ་ཡི་
མུག་ཞེ་ཁྲེལ་བར་བྱུང་སྟེ། འདི་ཀུན་གྱིས་ཆོས་མ་བསམས་པར་འདུག །མི་འཆི་
ན་ཏ་དེ་ཙུག་ཡིན་ཏེ། འཆི་ངེས་པར་འདུག་ནམ་འཆི་ཆ་མི་འདུག་པས་ཀ་ཆ་
གསོག་རིང་ལ་ཤི་ན་ཇི་ཙུག་བྱེད། ཤི་ནས་ཀྱང་མི་རང་དུ་སྐྱེ་ན་ད་ཡང་ཆོས་
བྱས་པས་ཆོག་སྟེ། ཤི་ནས་གར་སྐྱེ་དང་གར་འགྲོ་ཆ་མི་འདུག་པས། ཆོས་ན་
མར་ལ་ནི་འཆི་ངེས་པས་ཆོས་བྱ་བར་ལ་བཅད། ནམ་འཆི་ཆ་མེད་པས་ཆོས་
ལ་ཕྱི་བཤོལ་མི་བྱ་བར་ལ་བཅད། འཆི་བའི་དུས་སུ་ཅིས་ཀྱང་མི་སྟོངས་པས་
ཅི་ལ་ཡང་མི་ཆགས་བར་ལ་བཅད། གཞན་ཡང་མགྲོན་པོ་ཕ་ཡུལ་དུ་འགྲོ་བ་
ལྟ་བུ། འདོད་པའི་ཡོན་ཏན་རྣམས་ལ་གསོད་སར་ཁྲིད་པའི་རྒྱན་ལྟ་བུ་དང་།
གནད་དུ་མཚོན་ཕོག་པ་འདྲ་བ་ཅིག་དགོས་ཟེར་བ་དང་། གཅིག་པུ་ག་ཤེད་
འགྲོ་དགོས་ན། །མཛའ་དང་མི་མཛའ་ཀུན་ཅི་རུང་། །ཞེས་བྱ་བ་ལ་སོགས་པ་
*2.

པོ་ཏོ་བའི་ཆིག་ལབ་རིང་མོ།
གསུངས་ནས་འདུག་པ་མ་གོའམ་སྙམ་ནས་ཡི་མུག །སང་འཆི་ན་ཇི་ཙུག་བྱེད་
སྙམ་ནས་ཁོང་ལ་སླར་སྙིང་རྗེ་སྐྱེ་བར་འདུག །འོ་སྐོལ་ཆོས་པའི་དབང་དུ་བྱས་
ན། ཆོས་དང་མི་མཐུན་པའི་མི་ལ་ཁྱོད་འདི་ཙུག་མ་བྱེད། ཆོས་ཀྱིས་བྱ་བ་ལ་
སོགས་པའི་གྲོས་འདེབས། ཆོས་དང་མཐུན་པ་རྣམས་ལ་ཡང་སེམས་ཅན་ཡོན་
ཏན་གོང་མ་ལ་ཡང་སྦྱོར་དགོས་པ་ཡིན། གྲོས་འདེབས་པ་སྦྱིན་པ་བཏང་བ་
བས་ཚུལ་ཁྲིམས་བསྲུངས་པ་དགའ། ཐོས་པ་བྱས་པ་བས་སྒོམ་པ་དགའ་བྱ་བ་
ལ་སོགས་པ་ཡོན་ཏན་གོང་མ་ལ་སྦྱོར་དགོས་པ་ཡིན། དེ་སྐད་བྱས་པས་ཁ་
ཅིག་ན་རེ། ཆོས་ནས་བཤད་པ་དེ་ད་ལྟ་སོ་སོ་སྐྱེ་བོའི་དུས་སུ་རྒྱུད་ལ་མི་སྐྱེ། ད་
ལྟ་མོས་པ་སྤྱོད་བྱ་བ་ཡིན་ཟེར་ཏེ། ད་ལྟ་རྒྱུད་ལ་མི་སྐྱེ་ན་ཚེ་ཕྱི་མ་ཁྱི་རུ་སྐྱེས་ཙ་
ན་དེ་བས་ཀྱང་མི་སྐྱེ། བ་ལང་བོང་བུ་དུད་འགྲོ་ལ་སོགས་པ་མི་ཁོམ་པའི་་་་་
གནས་བརྒྱད་དུ་སྐྱེས་ཙ་ན་དེ་བས་ཀྱང་མི་སྐྱེའི། ད་ལྟར་རང་ཡང་ཁམས་བག་
ཙམ་རེ་མ་བདེ་ཙ་ན་ཡང་ཤེས་པ་བཀོལ་དུ་མི་ཉན་པར་འདུག་པ། ཆོས་བྱེད་
པ་ད་ལྟ་བས་ལྷག་པ་མེད་དམ་བསམ། སློབ་དཔོན་གྲུབ་པ་ཐོབ་པ་དང་། །
ཕུན་སུམ་ཚོགས་པ་ནམ་ཡང་དཀའ། །ད་ལྟ་སྨོན་ལམ་གྱི་སྟེང་དུ་ཕྱིན་པ་ཡིན།
བདུད་བྱ་བ་མདོག་གནག་ལ་དབྱིབས་མ་ལེགས་པ་ལོགས་ན་མེད། རང་གི་
བསམ་པ་བཟང་པོ་དང་གྲོགས་བཟང་པོས་ཡོན་ཏན་གོང་མ་ལ་སྦྱོར་མི་ནུས་་་
པ་དེ་ཡིན། ངས་ནི་སྙིང་ནས་ཆོས་བྱེད་པ་ལ་འཆི་བ་དྲན་པ་ཁོ་ན་གནད་ཆེ་
བར་གོ །འཆི་བ་མ་དྲན་ན་ཐོས་བསམ་སྒོམ་གསུམ་དང་། ·རི་ཁྲོད་དང་།
འདག་མ་དང་། ལྡོམ་བུ་དང༌། གཅིག་པུ་དང་། གདན་གཅིག་དང་། བྱ་བར་
དཀའ་བའི་དཀའ་ཐུབ་ཐམས་ཅད་ཀྱང་། ཚེ་འདིའི་བསོད་ནམས་ཅི་སྐྱེ་དང་།
མི་རྩིས་ཅི་ཆེ་དང་། རྙེད་པ་དང་གྲགས་པ་ཅི་འོང་དང་། ཚེ་འདིའི་འདུན་མར་
སོང་ནས་ཆོས་སུ་མི་འགྲོ་བར་འདུག །ཆུ་ཡུར་མགོར་མ་ཚུད་ན་ཡུར་ཞབས་སུ་
མི་འབྱུང་བར་འདུག །མདའ་ལྟོང་མེད་དེ་གཞུ་ཚར་ཆོད་པར་བཀང་ནས་
*3.

པོ་ཏོ་བ་རིན་ཆེན་གསལ་གྱིས་མཛད།
འཕངས་ཀྱང་འགྲོས་མི་འདོད་པར་འདུག །དེ་བཞིན་དུ་འཆི་བ་མ་དྲན་པའི་
ཆོས་དེ་ལམ་དུ་མི་འགྲོ་བར་འདུག །བར་སྐབས་འདི་ན་ཉམས་སུ་མྱོང་བ་ཅིག་
རང་ཡོད། སྙིང་ནས་རང་དུ་འཆི་བ་གཤའ་མ་ཅིག་དྲན་ན་དེ་ནི་ཚེ་འདི་བློས་
ཐོངས་པ་ཅིག་འོང་། ཆོས་ཀྱི་གཞི་མ་གཤའ་མ་ཅིག་དེར་གདོད་ཐིངས་པ་ཡིན།
ལམ་སྣ་ཟིན་པ་ཡིན། ཆུ་ཡུར་མགོར་ཚུད་པ་ཡིན། ཡོན་ཏན་སྐྱེ་བ་ལ་ཚེགས་
མེད། ནང་གི་ཉེར་ལེན་བཟང་པོ་ཅིག་ཡོད་པས་རྐྱེན་ངན་གྱིས་ཟློག་པར་མི་
ནུས་པར་ཆོས་ཚུལ་བཞིན་དུ་བྱེད། ཆོས་ནས་ཇི་སྐད་བཤད་པ་བཞིན་དུ་བྱེད་
པ་འོང་བ་ཡིན། ཚེ་འདི་ལ་བློ་མ་ལོག་ན། ཆོས་པོ་ཏི་བྱུང་བཤད་ཤེས། ཐེག་པ་
ཆེན་པོ་གསང་སྔགས་ཀྱི་སྒོར་ཞུགས་ནས་གཉིས་མེད་ཟུང་འཇུག་ཏུ་བསྒོམས་་
ཀྱང་མི་སྐྱ་ཐ་མལ་བ་དང་ཁྱད་ཙམ་མེད། དེས་ན་ཇོ་བོ་ཆེན་པོ་རྗེ་ལྷ་གཅིག་
གིས་ཀྱང་སྡེ་སྣོད་མཐའ་དག་གི་དོན་སྙིང་པོར་དྲིལ་བ་སྐྱེས་བུ་རབ་འབྲིང་་་་་་
གསུམ་དུ་གསུངས་པ་ཡིན། དེ་ཡང་ཚེ་འདི་ལ་བློ་ལོག་ནས། ཕྱི་མ་ངན་སོང་གི་
སྡུག་བསྔལ་གྱིས་འཇིགས་པས་ཆོས་བྱེད་པ་དེ་སྐྱེས་བུ་ཆུང་ངུ་ཡིན་ཏེ། དེ་རྒྱུད་
ལ་སྐྱེས་པའི་ཆོས་ལ་འཁྲིད་པ་ཙམ་ཡང་མི་འདུག །ཅི་སྟེ་ཞེ་ན། དགེ་བཤེས་
ཅིག་སྐྱབས་འགྲོ་སེམས་བསྐྱེད་ལ་སོགས་པའི་ཆོས་འབྲེལ་ཞུས་ནས། ཕྱིས་དགེ་
བཤེས་དེ་ལ་གུས་ནས་སློབ་དཔོན་མི་ཟེར་བར་འདུག །སློབ་དཔོན་བྱས་ན་
མིས་འཕྱས་འོང་སྙམ་ནས་གསོང་བར་གདའ། ་གཞན་ཞིག་གིས་དེ་ཁྱོད་ཀྱི་
སློབ་དཔོན་མིན་ནམ་བྱས་ན། ངས་དེ་ལ་སྐྱབས་འགྲོ་སེམས་བསྐྱེད་ཅིག་ལས་
མ་ཞུས་ཟེར། ·སྐྱབས་འགྲོ་སེམས་བསྐྱེད་ཆོས་ཐམས་ཅད་ཀྱི་རྩ་བ་ཡིན་ཏེ་གོ་བ་
ཡིན་པས་སྐྱོན་ཤིན་ཏུ་ཆེ། ངས་ནི་ཆོས་འབྲེལ་ཞུས་ཚད་ལ་ཚིག་རེ་ཙམ་ལ་
ཡོན་ཏན་རེ་རྙེད་པས། དེ་རིན་གྱིས་ཉོ་ན་མི་རྙེད་སྙམ་པ་ཤ་སྟག་བྱུང༌། དེས་
ན་ཚེ་འདི་ལ་བློ་ལོག་པ་དེ་ཉུང་བར་འདུག །བྱང་ཆུབ་སེམས་དཔར་ཁས་ལེན་
པ་མང་བར་འདུག་སྟེ། དེ་རང་ཡང་ཚེ་འདི་བར་སོང་ངམ་སྙམ། ང་ལ་ནི་དོ་

པོ་ཏོ་བའི་ཆིག་ལབ་རིང་མོ།
ནུབ་ཤི་ན་ཇི་ཙུག་བྱེད་སྙམ་ནས་སང་ཕན་ཆད་ཀྱི་འདུན་མ་དྲན་པ་ཡང་མ་་་་
བྱུང་སྟེ། ཆོས་ཀྱི་གནད་ཐམས་ཅད་དེ་ནས་གོ །སྒོམ་རྒྱགས་ཀྱང་དེ་ཁོ་ན་ཆེ་
བར་བྱུང་། གཞན་ལ་ཡང་དེ་ཙུག་ཡོད་དེ་འོང་སྙམ་ནས་ཁོང་ལ་བཤད་པས།
ཁོང་ང་དང་བསམ་པ་མཐུན་པ་ཙམ་མ་བྱུང་། ཁོང་ཡང་ང་ལ་ཞེ་ཁྲེལ། ང་ཡང་
ཁོང་ལ་ཡི་མུག །ལར་ནང་དུ་ཁུ་འཕྲིག་གཅིག་མ་ཚུད་ན་ཆོས་མང་པོ་ཤེས་
ཀྱང་ཕན་མི་འདུག །ད་ལྟ་ཚོགས་མ་རྫོགས་ཀྱི་དོགས་པ་ལ། ཁྱོད་ཀྱི་དེ་ཡང་
ཅུང་དྲག་པ་ཡིན་ཟེར་ནས་གྱོང་འདེབས་པར་འདུག་སྟེ། དེ་ནི་གཞན་འགྱོད་
པའི་གནས་མ་ཡིན་པ་ལ་འགྱོད་པ་བསྐྱེད་པ་ནག་པོའི་ཆོས་གཅིག་མ་ཡིན་་་
ནམ། གཞན་གྱིས་དགེ་བ་བྱས་པ་ལ་རྗེས་སུ་ཡི་རང་བ་བྱས་ན་དགེ་བ་ཕྱེད་
ཐོབ་པར་མདོ་ནས་གསུངས་འདུག་པ་དེ་མ་གོ་འམ། དེ་སྐད་བྱས་པས་ཁོང་ལ་
ལ་ན་རེ། ཁྱོད་ལ་ཉེས་པ་སློབ་པ་མིན་ཤ་ཚ་ནས་གྲོས་འདེབས་པ་ཡིན་ཟེར་ཏེ།
ཤ་ཚ་བའི་ཁ་ནས་སྙིང་གཏམ་དེ་འདྲ་བ་འབྱུང་བ་ཡི་མུག་པ་ཡིན། ཁོང་རང་
ལ་བསམ་པ་དེ་ལས་མེད་པའི་རྟགས་ཡིན། དེ་ལ་ངོ་མཚར་དུ་དྲན་པ་ཡིན།
དོན་ལ་འཁོར་བ་ནས་ཅི་མི་ཐར་དུ་གྱིས་ཟེར་བར་འདུག་པས། ཤ་ཚ་བ་ཡིན་
ཡང་དེ་ལ་མི་ཉན། སྒོམ་ཆེན་བཟང་པོ་ཡིན་ཟེར་བ་དང་། ཆོས་མང་པོ་ཤེས་
པའི་མཁས་བཙུན་ཡིན་ཟེར་བ་ལ་ལ་ལ་ཆོས་འབྲེལ་ཞུས། ལ་ལ་དང་ལོ་རྒྱུས་
བྱས་པས་བསམ་པ་མཐུན་པ་ཙམ་མ་བྱུང་ནས་གླེང་ལངས་ཤ་ཕེབས་པ་ཙམ་་་
གཏོང་སྙིང་མ་འདོད་ནས་ངག་འཁྱལ་ཅི་དགའ་དགའ་བཤད་བཏང་། ཆོས་
པ་བཟང་པོ་ཡིན་ཟེར་བ་ཚོ་ཡང་སྔོན་ལ་ཚེ་འདིའི་ལྟོ་རྒྱབ་གཞན་ལ་རག་མ་་་་
ལས་པ་ཅིག་བསགས་ལ། ཚེ་འདི་ལ་ལྟོ་མི་ལ་མི་ཟ་བར་བྱས་ལ་དེ་ནས་ཡུལ་
བཟང་པོ་ཅིག་ཏུ་སྡིག་གསོག་མེད་པའི་དགོན་པ་ཅིག་ཏུ་བསྡད་ལ་དགེ་སྦྱོར་་་
བཏུབ་ཚད་བྱ་སྙམ་ལས། ཚེ་འདི་ཇི་ཙུག་སོང་བ་སོང་སྙམ་པའི་ཆོས་པ་རེ་རེ་
ཙམ་ལས་མི་འདུག ངའི་བསམ་པ་ལ་སྤང་བྱ་འཁོར་བའི་སྡུག་བསྔལ་ཙམ་ལ་
.5.

པོ་ཏོ་བ་རིན་ཆེན་གསལ་གྱིས་མཛད།
འབྲོས་དགོས། འབྲས་བུ་རྫོགས་པའི་སངས་རྒྱས་སྒྲུབ་པ་ལ་ཚོགས་དཔག་ཏུ་
མེད་པ་གསོག་དགོས། བསོད་ནམས་གང་ཆེ་ཟེར་བ་ལག་ལེན་བྱེད་དགོས་
པར་འདུག་སྙམ། ཚོང་ཅིག་བྱེད་པའི་དུས་སུ་ཡང་སྣམ་བུ་ཅིག་ལ་དཔེར་་་་
མཚོན་ན་བྲེ་བཞི་ལྔ་ཙམ་གྱིས་ཁོང་རྒྱལ་དུ་བཅུག་ནས་མ་ཚོར་བ་བཞིན་དུ་་
བྱས་ན་བསོད་ནམས་ཆེན་པོ་འོང་སྙམ་པ་ལ། དེ་སྐད་བྱས་པས་ཁ་ཅིག་ན་རེ།
ཚོང་འཕམ་དྲི་མེད་བྱ་བ་ཡིན། དེ་བས་བྱིན་པ་དགའ་ཟེར། ཆོས་པ་བྱ་བ་དྲིན་
ལན་དངོས་སུ་མི་འདོད་ཅིང་ཕ་དང་མ་ལྟར་རང་རྒྱལ་བ་བས་སེམས་ཅན་་་་་་་
གཞན་རྒྱལ་བ་ལ་དགའ་སེམས་སྐྱེ་བ་ཅིག་དགོས།དེ་ལྟར་མ་སོང་ན་སངས་རྒྱ་
བའི་ཐབས་མེད། ཚད་མེད་བཞི་བསྒོམས་ཀྱང་རྒྱབ་སྣོལ་ཡིན། སངས་རྒྱས་
ཐོབ་པར་བྱེད་པ་ལ་སེམས་ཅན་ལ་ཕན་པར་འགྱུར་ན་ལོངས་སྤྱོད་ལྟ་ཅི་སྨོས།
ལུས་དང་སྲོག་ཀྱང་གཏོང་ནུས་དགོས་ལ། ཚོང་ཁལ་རེ་ཙམ་འཕམ་པ་ལ་་་
གཉིད་ཞག་འགའ་རེར་ཡར་འགྲོ་བའི་ཆོས་པ་དེས་གཞན་ལ་ལྟ་ཕན་པར་ག་་་
ལ་ནུས་ན་རང་ལ་ཡང་ཤིན་ཏུ་གནོད་པར་འོང་སྟེ། དཔེར་ན་ཡུལ་གྲུ་གཅིག་
གི་སྐྱ་བཙུན་ལ་ཚ་བ་ནང་མ་གཅིག་དྲངས་པ་ལ་གཞན་གྱིས་ཀྱང་ཁོང་གིས་་་་་་
དགེ་བ་གྲུབ་ཟེར་རང་ཡང་དགེ་བ་བྱས་སོ་སྙམ་ནས། ཡུལ་དང་དགོན་པ་་་་
འདུས་ཆེ་བ་རེར་བསྡད། ཟོང་མོད་དུས་ཉོས་ཤིང་དཀོན་དུས་སུ་འཚོང་བར་
བྱེད། དེ་ཡང་མིས་དཔྱད་པ་དང༌། བྲེ་ཚད་སྲང་ཚད། སྤྱི་ཚད་ལ་མི་བྱེད་པར་
རང་རེའི་ཞེ་འདོད་ཁོ་ན་མ་གྲུབ་བར་དུ་བསྒྲུབས་ནས། གཞན་དབང་མེད་དུ་
གཏུགས་ཀྱིས་སེམས་མི་དགའ་བ་རེ་ལ་ཐུགས་ཀྱིས་མ་ཐོངས་བར་དུ་གཏོང་་་་་
བར་འདུག་དེ་ཡང་མི་གཅིག་དང་གཉིས་ནི་མིན། ཕྱོགས་བཅུའི་མགྲོན་པོ།
ཉིན་གཅིག་ཟླ་གཅིག་ལོ་གཅིག་ནི་མིན། ཚེ་ཧྲིལ་གྱིས་བྱེད་པར་འདུག་སྟེ།
མདོར་ན་དགེ་བ་ནང་མ་རེ་བྱས་པ་ལ་བློ་བདེ་མོར་བྱེད། སྡིག་པ་ཚེ་ཧྲིལ་གྱིས་
བསགས་པ་ལ་བློ་མི་བདེ་བ་སྐད་ཅིག་མི་འོང་བ་འདི་དག་ལ་ཇི་འདྲ་བའི་་་་་་་་
*6.

པོ་ཏོ་བའི་ཆིག་ལབ་རིང་མོ།
སེམས་ཅིག་ཡོད་ན། ཅི་འདྲ་བའི་གདེང་ཅིག་ཡོད་ན་བསམ། འདི་དག་ལ་
བདག་འཛིན་འདོད་པའི་དབང་དུ་སོང་ལུགས་འདིས་སྡིག་པ་རང་བཞིན་་་་་་
མེད་པར་གྲོལ་བ་ལྟ་ཅི་སྨོས། སྡིག་པ་ལ་རྣམ་སྨིན་ཚེ་ཕྱི་མ་ལ་ངན་སོང་གསུམ་
དུ་སྐྱེ་བ་ཡང་དང་པོར་མ་ཐོས། ཐོས་ཀྱང་མ་བསམས། དེ་བས་ཚེ་འདི་ལ་ཡང་
གཏམ་ངན་དང་ཕྱི་མའི་སྡུག་བསྔལ་ལ་མ་ལཛེམ་པར་ནོར་དུམ་ཅིག་ཡོང་
ཡོང་འདྲ་ན་ལུས་སྲོག་ཆོས་ཐམས་ཅད་ཐེད་ལ་བོར་ནུས་པ་འདི་རྣམས་སྙིང་་་
རྗེའི་ཡུལ། སྡུག་བསྔལ་གྱི་རྒྱུ་ལ་གནས་པ་བྱ་བ་མཐར་ཐུག་པ་དེ་ཡིན་པར་
འདུག ད་ལྟའི་སྡེ་དགོན་ཁ་ཅིག་ཏུ་ཕྱིན་ནས་ཁྱེད་ཀྱི་འདི་ན་གང་ཟག་བཟང་
པོ་ཇི་ཙམ་ཡོད་བྱས་པས། འགའ་རེ་ཡོད་ཟེར། ཇི་ལྟ་བུ་ཡོད་བྱས་པས། མཁས་
པ་བཙུན་པ་བཟང་བ། ཡོན་ཏན་དང་ལྡན་པ། རྟོགས་པ་དང་ལྡན་པ། གཞན་
ལ་ཕན་རྒྱ་ཆེ་པོ་ཐོགས་པ་ཡོད་མི་ཟེར། འོ་ན་ཅི་ཟེར་བྱས་པས། གསེར་གཡུ་
དང་། རྟ་ཕྱུགས་དང་། ཞིང་གཞིས་དང༌། འཁོར་གཡོག་དང་། ལོངས་སྤྱོད་
འདི་ཙམ་འཛིན་པའི་གང་ཟག །སྡེ་དགོན་འདིའི་སྲོག་ཤིང་བྱེད་པ། འདི་སྐད་
བྱ་བ་དང་འདི་སྐད་བྱ་བ་ལ་སོགས་པ་བཟང་པོ་ཡོད་ཟེར་ཏེ། དེ་བའི་བཟང་
ལུགས་དེ་ནོར་ཆེ་བ་ལ་བྱེད་ལུགས་ཀྱིས། འདོད་པ་ཅན་ཚེ་འདི་པར་འོང་།
ནོར་ཆེ་བ་དེ་ཕལ་ཆེར་སྡིག་སྡུག་གཏམ་ངན་ལ་མི་འཛེམ་པའི་རྟགས་ཡིན་་་་་་
ཤ
པས། ཆོས་རང་བྱེད་པའི་སྡོད་ས་རང་དེར་མི་འོང་། དེ་དང་མཚོ་འཁྱགས་པ་
དང་བྱ་ལྟ་བུར་སོང་བ་ཡིན་སྙམ། ལར་རང་འདོད་ཡོན་ལྔ་པོ་འདི་དག་ལ་
ཞེན་ཅིང་ཆགས་པ་འདིས་གཏན་སྡུག་ལ་གཏུགས་པས་གཞན་ལ་ཕན་ཅུང་་་་
ཟད་རེ་བྱས་ཀྱང་། དེའི་འབྲས་བུ་རང་གི་རྩར་ཚེ་འདི་ལ་སློབ་དགོས་པ་འདི་
དག་གྲུབ་མཐས་བློ་སྣ་ཡེ་མ་སྒྱུར་བ་ཀུན་དང་ཁྱད་པར་མེད། དེས་ན་ཆོས་
བྱེད་འདོད་པ་ཀུན་གྱིས་སེམས་ཅན་གཞན་ལ་ཕན་བཏགས་པ་ལ་ངོ་དང་
དྲིན་འདོད་པ་མི་བྱེད་པ་ཡིན་ཏེ། ངོ་ལ་བྱིན་ན་བཟང་ལན་བྱ་དགོས་སྙམ་
·7·

པོ་ཏོ་བ་རིན་ཆེན་གསལ་གྱིས་མཛད།
ནས་ཁོང་ལ་སེམས་ཁྲལ་ཅིག་འོང་བ་ཡིན། དེ་ལ་ལན་མ་བྱུང་ན་རང་རེ་ཡང་
ཁོང་ལ་ཁོང་ཁྲོ་སྐྱེ་སྲིད། ཁོང་ཡང་ངོ་དམའ་བའམ་འཁོས་ཀ་ཞན་ཅིང་ངན་
པར་འགྱུར། ཆོས་བྱེད་འདོད་པ་ཀུན་ཚེ་འདིའི་ལྟོས་བཅས་ཀྱི་ཟས་ཆོས་པ་ཡ་
བོ་ལ་ཡང་མི་སྦྱིན། རང་ལ་གཞན་གྱིས་བྱིན་ཡང་མི་ཟ། མཐར་ཟ་རེས་སུ་སོང་
ནས་ཆོས་ཕྱིས་ཀྱིས་འཆོར་བའི་རྒྱུ་ཡིན། ཡང་ཆོས་པ་ཀུན་བློ་ཆོས་ལ་མ་ཁེལ་
བར་རྒས་ཁར་སྡུག་དོགས་ནས་ནོར་གསོག །མིའི་སེམས་འཛིན། བུབ་བསྟེན་
རེ་ཅི་ནས་ཚོལ་བ་དེ་ཆོས་ལ་ངེས་ཤེས་མ་སྐྱེས་པས་ལན་པ་ཡིན། ཆོས་པ་ཡིད་
ཆེས་སྐྱེས་ན། བུབ་བརྟེན་ཆོས་ལས་བཟང་བ་མེད། ཆོས་རང་ཚུལ་བཞིན་དུ་
བྱས་ནས་རྒས་ཁར་སྡུག་དོགས་མེད། ལར་གྱིས་རྒས་རྒས་སུ་སྡོད་པའི་གདེང་
ཡོད་པ་འདྲ་བ་ཅིག །དེ་དུས་ཕན་ཐོགས་ཐོགས་འདྲ་བའི་འདུན་མ་བྱེད་པ་
ན
འདི་དག་དང་བསྟུན་ན། ཕྱི་མ་ལ་འཁོར་བའི་སྡུག་བསྔལ་འདི་རྣམས་ངེས་པ་
ཁོ་ནར་མྱོང་བར་འགྱུར་བ་ལ། འདི་རྣམས་ལ་གྲབས་སམ། བུབ་བརྟེན་དམ།
ཚེ་ཕྱི་མའི་འདུན་མ་ལ་ཕན་པ་རེ་ཅིས་ཀྱང་ཚགས་སུ་འཛུད་ཐང་བ་ལ། ཚེ་
འདིའི་རྒས་པ་དེ་རང་རེ་ཁོ་ན་ལ་འོང་བ་ཡིན་ལ། ཕྱི་མའི་སྡུག་བསྔལ་སྡང་
བའི་དགྲ་ལ་འོང་བ་ཡིན་པ་འདྲ་བ་ཤ་སྟག་བྱེད་པ་འདི་རྣམས་ཆོས་པ་ཀུན་་་་
གྱིས་ཀྱང་ཆོས་ཀྱང་མ་བསམས་པ་ཡིན།ཆོས་མ་བསམས་པས་རང་གཞན་
ཐམས་ཅད་དོན་མེད་ཀྱི་སྡུག་བསྔལ་འབའ་ཞིག་ལ་སྦྱར། ད་དུང་དེ་བཞིན་དུ་
འགྱུར་ཏེ་བསམས་ན་སུས་བཟོད་དམ་སྙམ། ཁ་ཅིག་ཆོས་བྱེད་པ་ལ་ཆོས་་་་་
རྒྱགས་མེད་ཟེར་ཆོས་མི་བྱེད་ལ། སྡིག་པ་བྱེད་པ་ལ་སྡིག་རྒྱགས་རྙེད་ནས་ངང་
གིས་འཇུག་སྟེ། འདི་དག་ཀྱང་སྡེ་དགོན་གྱི་བཙུན་པ་ཕྱུག་པོ། འཆི་བ་དང་
འཁོར་བའི་སྡུག་བསྔལ་ཡེ་མ་བསམས་པ་ཁྱེད་དྲགས་ཅན་རྣམས་ཀྱིས་ལན་པ་
འདྲ། འདི་རྣམས་ཁྱིམ་ཆུང་སྤངས་པའི་ཁྱིམ་ཆེན་འཛིན་པ་བྱ་བ་ཡིན། བྱས་པ་
ཆོས་བྱས་ནས་བདག་འཛིན་ཁྱིམ་པ་བས་དམ་པ་འདི་འཁོར་བར་འཁྱམས་་་་་
8

པོ་ཏོ་བའི་ཆིག་ལབ་རིང་མོ།
པའི་རྟགས་ཡིན་ཏེ་མ་གོ །ཆོས་བྱེད་པ་ལ་ཆོས་རྒྱགས་མི་རྙེད་པ་དེ་ཡང་ཆོས་
ལ་ཡིད་མ་ཆེས་པས་ལན་པ་ཡིན། ཆོས་བྱས་པ་སྡུག་བསྔལ་གྱིས་དོགས། སྡིག་
པ་བྱས་པས་སྐྱིད་དུ་རེ་ནས། ལག་ཐོབ་ཅུང་ཟད་རེ་འོང་ན་སྙིང་ལ་དྲན་ཚད་
བྱེད། དགེ་བཤེས་ཀུན་གཞན་ལ་ཡོན་བཤད་བྱེད་ཙ་ན། ལོངས་སྤྱོད་སྙིང་པོ་
མེད་པ་ཡིན་ཟེར་ནས་བདེན་བདེན་སྐད་ཟེར་ཏེ། རང་རེ་བློ་ཕུགས་ནོར་ལ་
གཏད་པ་འདི་ཡི་མུག །རང་རེ་ཆོས་དང་ལག་ལེན་འཛོལ་བར་བྱས་ནས་་་་་
གཞན་ཉན་དུ་གང་ན་འདོད། རང་ཟང་ཟིང་དོན་དུ་གཉེར་བའི་རྟགས་སུ་
གཞན་ལ་ཡང་བསོད་སྙོམས་གྱིས་ཟེར། ཚོང་གྱིས་ལ་ཀ་ཆ་སོགས་བག་ཙམ་རེ་
མེད་ན་བླ་མས་ཀྱང་ཐུགས་ལ་མི་འདོགས་ལ། གྲོགས་པོ་ཀུན་ཡང་སྡང་བ་ཡིན་
ཟེར་ནས་ཁ་ཆོས་ལོག་པར་འཇུག་པར་འདུག་སྟེ། དེ་རང་གི་གཏམ་དྲོད་སྐྱལ་
བ་ཡིན། བསམ་པ་དང་སྦྱོར་བ་གཉིས་སུ་འགྲོ་ལྡོག་ངེས་པས། བསམ་པ་ཚེ་
འདིའི་བསམ་པ་ཡོད་པའི་རྟགས་སུ་ཡང་སྦྱོར་བ་ཚེ་འདིའི་འདུན་མ་བྱེད།
བསམ་པ་ངེས་འབྱུང་ཡོད་པ་དང་། བྱང་ཆུབ་སེམས་དཔའ་ཡང་འཁོར་བ་
ནས་ཅི་ཐར་དང་གཞན་དོན་དུ་ཅི་གྱུར་བྱེད་པ་སྟེ། ལག་ལེན་ཡང་དེ་བཞིན་
1
དུ་བྱེད་པ་ཡིན། ཆོས་ནས་ཇི་སྐད་བཤད་པ་བཞིན་རང་གིས་བྱེད་དགོས་པ་
ཡིན། རང་གིས་ཇི་ལྟར་བྱས་པ་བཞིན་བཤད་དགོས་པ་ཡིན། རང་ཆོས་བཞིན་
དུ་མི་བྱེད་པར་མི་ལ་བཤད་ཀྱང་མཛེ་པོའི་བྱ་ཁྱུང་གི་སྒྲུབ་ཐབས་སུ་འགྲོ་བ་་་་
བཞིན་ཉན་མཁན་མི་འོང་། ཁ་ཅིག་འདྲ་བ། སྐྱེ་ས་བཟང་བ། ཕྱུག་པ། ཕོ་ཚོད་
ཆེ་བ། འདུན་མ་མཁས་པ། ཐབས་ལག་ཆེ་བ། སྦྱོར་བ་གཟོ་བ་དེ་ལ་དགེ་
བཤེས་ཀྱང་ཐུགས་ལ་འདོགས། མཆེད་གྲོགས་རྣམས་ཀྱང་རྩིགས་སུ་ཆེ། དད་
པ་ཅན་འཆི་བས་འཇིགས་ནས་ཆོས་དོན་དུ་གཉེར་བ་རྣམས་ལ། སྲེད་ཅན་
ཅོལ་ཆུང་ཡིན་ཟེར། ཁ་ཅིག་སྒོ་ཞན་མདོ་མེད་ཅོལ་ཆུང་ཡིན་ཟེར་ནས། དེ་ལ་
གཉེན་འབྲེལ་གྲོགས་བཤེས། མཁན་སློབ་བླ་མ་གྲོགས་མཆེད་རྣམས་ཀྱང་ཕན་
.9.

པོ་ཏོ་བ་རིན་ཆེན་གསལ་གྱིས་མཛད།
མི་འདོགས་ཀྱི་སྟེང་དུ་བརྙས་ཆོས་བྱེད་ཅིང་ཐབས་ཀྱིས་སྤོང། ཕོ་ཚོད་དང་
ནོར་ཆེ་ལ་འདུན་མ་མཁན་རྒོ་རགས་པོ་དེ་བྱང་ཆུབ་སྒྲུབ་པ་དང་འགལ་བ་་་་་
ཡིན། ཆོས་བྱེད་དམན་ས་འཛིན་པ་ཚེ་འདིའི་ཁེངས་དྲེགས་དང་ལོངས་སྤྱོད་
དང་འདོད་ཡོན་ལ་དགྲ་དང་ཉེས་དམིགས་སུ་མཐོང་ཞིང༌། ཚེ་འདིའི་འདུན་
མ་བློས་བཏང་བ་གོ་མ་ཆོད་དུ་རྩིས་ནས་ཕན་མི་འདོགས་ལ། ནོར་ཅན་ཁ་
དྲག་རྒོ་རགས་པོ་རྣམས་ལ་ཐུགས་ལ་འདོགས་པའི་དགེ་བཤེས་དེ་ཡང་གཤའ་
མ་མིན། དགེ་བཤེས་མཚན་ཉིད་དང་ལྡན་པ་ཅིག་ཡིན་ན། ཟང་ཟིང་མེད་པར་
འགྲོ་ལ་ཆོས་ནི་སྟོན་བྱེད་ཅིང་། །ཟེར་བས། ཆོས་ཚུལ་བཞིན་དུ་བྱེད་པ་དེ་ལ་
ཐུགས་ལ་འདོགས་དགོས་པ་ཡིན། གྲྭ་པ་བཟང་པོ་བྱ་བ་འཆི་བས་འཇིགས་པ་
བརྩོན་འགྲུས་ཅན་ཚེ་འདི་དོན་དུ་མི་གཉེར་བ། ཤེས་རབ་ཅན། ཆོས་ལ་བློ་
ཁེལ་བ་དེ་ལ་ཟེར་བ་ཡིན། ཅི་སྟེ་ན། འོ་སྐོལ་འཁོར་བ་ལས་འབྲོས་པ་ཡིན།
རྫོགས་པའི་སངས་རྒྱས་སྒྲུབ་པ་ཡིན། སངས་རྒྱས་ལ་དད་པ་ཅན་ཆོས་དོན་དུ་
གཉེར་བ་ཡིན། ཕོ་ཚོད་ཆེ་བ་དང༌། ཕོ་རྒོད་དྲག་པ་དང་། འདུན་མ་མཁས་
པས་སངས་རྒྱས་ལས་ཐག་རིང་དུ་འགྲོ་བ་ཡིན། དེས་ན་དུས་དེ་རིང་ནས་་་་
རྫོགས་པའི་སངས་རྒྱས་ཀྱི་སར་འགྲོ་བའི་ཐབས་ལ་མཁས་པ་ཅིག་བྱུང་ན།
འདུན་མ་མཁས་པ་ཡང་དེ་ལ་ཟེར་བ་ཡིན། ཕོ་ཚོད་ཆེ་བ་བྱ་བ་ཡང་དེ་ལ་ཟེར་
བ་ཡིན། སྦྱོར་བ་གཟོ་བ་ཡང་དེ་ལ་ཟེར་བ་ཡིན། ཆོས་པའི་དབང་དུ་བྱས་ན་
མཁས་པ་ཡང་དེ་ཡིན། བཙུན་པ་ཡང་དེ་ཡིན། ཇོ་བོ་བཟང་པོ་བྱ་བ་ཡང་དེ་ལ་
ཟེར་བ་ཡིན། མྱུར་དུ་སངས་རྒྱས་པའི་ཐབས་དེ་ཁོ་ན་མངོན་པ་ཡང་དེ་ཡིན།
མདོ་སྡེ་ཡང་དེ་ཡིན། འདུལ་བ་ཡང་དེ་ཡིན། ཐོས་བསམ་སྒོམ་གསུམ་ཡང་
དེ་ཡིན། བྱ་དཀའ་བའི་དཀའ་ཐུབ་ཐམས་ཅད་དང་ནུས་པ་ཕྱོགས་གཅིག་ཏུ་
སྡོངས་ནས་སངས་རྒྱས་སྒྲུབ་པ་ཡིན། འདུལ་བ་ཀ་རི་ཀ་ནས་དཔལ་གསང་
བ་འདུས་པ་མན་ཆད་ཀྱི་བཀའ་སྡེ་སྣོད་རྒྱུད་སྡེ་ཐམས་ཅད་ཀྱང་གང་ཟག་་་་་
·10·

པོ་ཏོ་བའི་ཆིག་ལབ་རིང་མོ།
གཅིག་གི་ཆོས་ཡིན། དུས་དང་གནས་སྐབས་འགའ་ཞིག་ལ་དགོངས་ནས་་་་
གསུངས་པ་ཡིན། མི་དགོས་པར་གསུངས་པ་འགའ་ཞིག་ཀྱང་མེད། ཆོས་
ཐམས་ཅད་གཅིག་པ་ཡིན། ང་ཅག་གི་ཆོས་དང་། ཁོང་ཅག་གི་ཆོས་བྱས་ནས་
གཞན་གྱི་ཆོས་ལ་སྨད་ན་དམྱལ་བར་སྐྱེ་བར་འཕགས་པ་བརྒྱད་སྟོང་པ་ནས་་་
གསུངས། པགང་ཟག་སུ་ཐོ་དོད་ལ་སྨྲ་མི་རུང་། ཆོས་ཐམས་ཅད་བསམ་པས་
བྱེད་པ་ཡིན་པས། ཁོང་ལ་ཐུགས་དགོངས་ཇི་འདྲ་ཡོད་མི་ཤེས། ཚེ་འདི་བ་
ཆོས་བལྟས་པས་ཚེ་འདི་འབའ་ཞིག་སྒྲུབ་པ་འདྲ་ཡང་། ཁོང་ལ་རང་འདོད་
གཏན་ནས་མེད་པར་སེམས་ཅན་གཞན་གྱི་དོན་དུ་ཅི་འགྱུར་བྱེད་པ་ཡོད།
སེམས་ཅན་གཞན་གྱི་དོན་བྱེད་པ་སྐད་ཟེར་ནས་རང་འདོད་སྒྲུབ་པ་ཡང
ཡོད། :རང་འདོད་བསྒྲུབས་པས་གཞན་དོན་དུ་འགྲོ་བ་ཡོད། རང་ཞེ་འདོད་
མེད་པ་རང་མི་སྲིད་ཟེར་ན། དེ་རང་གི་བློ་སྐྱོན་ཡིན། ཁ་ཅིག་ན་རེ། ཆོས་
གཤའ་མར་བྱེད་པ་ཁོ་ན་ལ་རང་ནོར་དགོས་པ་ཡིན། རང་ནོར་མེད་ན་གཞན་
གྱི་ངོ་བསྲུང་དགོས། རང་ལ་ཡོད་ན་གཞན་གྱི་ངོ་བསྲུང་མི་དགོས་པས་ཀ་ཆ་
འདི་ཙམ་རེ་ཆོས་ཀྱི་གྲོགས་ཡིན་ཟེར་ཏེ། དེ་ཀུན་ཡང་འཆི་བ་མ་བསམས་
ཤིང་། ཆོས་ལ་ངེས་ཤེས་མ་རྙེད་པའི་གཏམ་ཡིན་པས། སྙིང་ནས་རང་འཆི་བ་
གཤའ་མ་ཅིག་མ་བསམས་ཤིང་མ་དྲན་ན། ཆོས་རང་མི་འོང་བར་འདུག །འཆི་
བ་གཤའ་མ་ཅིག་དྲན་ན་སེམས་ལ་ཚུགས་ཐབས་མེད་པ་ཅིག་འོང་བར་་་་་་་་
འདུག །དེ་ཙ་ན་ཀ་ཆ་ཚགས་བྱེད་སྙིང་གང་ན་འདོད། ཁ་ཅིག་ན་རེ། མ་ཤིའི་
བར་དུ་རང་ཟ། ཤི་ནས་སུ་འདོད་པ་ཁྱེར་ཟེར་ཏེ། བདག་ནི་དེ་ཀ་ལ་ཚེ་འདི་
བ་ཟེར་བ་ཡིན། རང་ནོར་ཡོད་པའི་གཞན་གྱི་ངོ་བསྲུང་མི་དགོས་པ་ཀུན་ཆོས་
ད་ལྟ་བས་དྲག་པ་བྱེད་པར་གཤའ། རྫོགས་པའི་སངས་རྒྱས་ཙམ་སྒྲུབ་པ་ལ་
དཀའ་བ་བག་ཙམ་ཡང་ཁྱད་དུ་བསད་དགོས་ཏེ། ནོར་ཆེན་པོ་ཅིག་ཉོ་བའི་
དུས་སུ་རང་གི་ཡང་ནོར་གང་ཡང་རྐང་ཚབ་དང་སྣོན་ཁ་དང་། ལྟ་ལེ་ཚོང་
·11ན་

པོ་ཏོ་བ་རིན་ཆེན་གསལ་གྱིས་མཛད།
ཟན་ཐུག་པ་ལ་གཏོང་ཞིང་འདུག་པ། ལར་ཆོས་མང་པོ་ཤེས་པ་ཁ་ན་ཡང་མི་
འདུག །གདམས་ངག་ཟབ་མོའི་ཁ་ན་ཡང་མི་འདུག །བླ་མ་བཟང་པོ་ཅིག་དང་
མཇལ་ནས་རང་སེམས་ཆོས་སྐུར་འགྲོ་བའི་ཞད་དུ་འདུག །བླ་མ་བཟང་པོ་
ཚོལ་བའི་དུས་ད་ལྟ་ཡིན་པ་ལ། ཁ་ཅིག་ན་རེ། བླ་མ་དེའི་དྲུང་དུ་འགྲོ་བ་གང་
ན་འོང་། དེ་བས་བསྒོམ་བརྫུས་བཏབ་ན་རང་དྲག་ཟེར་བའི་མི་ཡང་མང་པོ་
འོང་ཞིང་འདུག །བླ་མ་བཟང་པོ་དང་མཇལ་བ་ལ་ཚོགས་དཔག་ཏུ་མེད་པ་
བསག་དགོས་པར་འདུག་པ། ད་ལྟ་བླ་མ་མི་ཚོལ་བར་བརྫུས་ནས་བསྡད་པས་
གང་ན་འོང་། བླ་མ་བཟང་པོ་དང་མཇལ་ན་བླ་མའི་བྱིན་རླབས་ཀྱིས་རང་ལ་
ཏིང་ངེ་འཛིན་སྐྱེ། དེས་སེམས་རྟོགས་ནས་སངས་རྒྱ་བ་ཡིན་ཏེ། ལ་ལ་སངས་
རྒྱ་བ་བས་མིས་མི་འཕྱ་ཙམ་ལ་དགའ་བར་འདུག །ལར་འདུན་མ་མཁས་པ་
དང་ཕོ་ཚོད་ཆེ་བས་ཆོས་མི་འོང་། ཆོས་ནི་དད་པ་དང་བརྩོན་འགྲུས་དང་
ཤེས་རབ་ལ་རག་ལས་པ་ཡིན། དགེ་བའི་བཤེས་གཉེན་ཅིག་གི་སྤྱན་སྔར་
འཚོགས་པ་ཚོ་ཡང་བློ་ཆོས་ལ་ཅི་འགྲོ་ལ་འཚོགས་པ་ཅིག་དགོས་པ་ཡིན།
འདུན་མ་སུ་མཁས་དང་། ཕོ་ཚོད་སུ་ཆེ་དང༌། ཁྲམ་སུ་ཆེ་ལ་འཚོགས་པ་མིན།
དགེ་བའི་བཤེས་གཉེན་གཅིག་གིས་ཆོས་ཟབ་མོ་ཐུགས་ལ་བཏགས་པ་ལ།
ཐུགས་ལ་བཏགས་པར་མི་བྱེད་པས་ཟང་ཟིང་བྱིན་ན་ཐུགས་ལ་བཏགས་པར་
བྱེད་པ་འདུག་པ། ད་ལྟ་བླ་མ་དང་གདམས་ངག་ཚོལ་བ་ལ་འཕྱ། མི་ཅིག་ལ་བུ་
ལོན་ཁལ་གཉིས་འོང་ན་རྩ་ན་འདུག་པའི་ཤ་ཚ་རུ་རེ་བ་ཀུན་གྱིས་ཀྱང་། ཁྱོད་
ཀྱི་དེ་བ་ལ་ཨེན་ཅིག་འོང་གིན་འདུག་པས་དེ་ལ་ཁྱོད་རང་འགྲོ་དགོས་ཟེར།
དེའི་བར་ཁང་པ་ངས་བསྲུང་གིས་ཟེར་ཏེ་ནོར་བ་ཡིན་ནོ། །ཕུན་སུམ་ཚོགས་
པ་ཐམས་ཅད་ཞལ་གྱིས་བཞག་ནས་རང་གཅིག་པུ་འགྲོ་བ་འདི་བདེན་ནམ་་་་
མི་བདེན་ཆ་མེད་པའི་ལོ་རྒྱུས་ཐོས་པ་ནི་མིན། ད་ལྟ་མངོན་སུམ་དུ་མིག་ཅེར་
རེ་བར་ཐམས་ཅད་ལིངས་ཀྱིས་བཞག་ནས་འགྲོ་ཡིན་འདུག་པ་འདི་སྤྱང་པོ་་་་
·12·

པོ་ཏོ་བའི་ཆིག་ལབ་རིང་མོ།
ཕོ་ཚོད་ཅན། འདུན་མ་མཁན་ཀུན་གྱིས་ཀྱང་མ་ཚོར་བར། རྒན་པོ་ལོ་བརྒྱད་
ཅུ་ལོན་པ་ཀུན་གྱིས་ཀྱང་ད་དུང་ཚེ་འདིའི་འདུན་མ་བྱེད་པར་འདུག །མི་
ཕུགས་ཐེས་མེད་འཕྲལ་སྐྱིད་བྱེད་པ་ཀུན་ལ་ཡང་མདོ་མེད་ཅིག་འདུག །རྒས་
ཁར་སྐྱིད་པ་མི་འོང་ཟེར་ན། ཚེ་འདིའི་འདུན་མ་འབའ་ཞིག་བྱས་ན་ཚེ་ཕྱི་མ་
དེ་བས་ཀྱང་སྐྱིད་པ་མི་འོང་། ཁ་ཅིག་ན་རེ་འཆི་བ་གྲོས་ལ་མ་གཏོགས་པ་ཡིན་
ཟེར་ཏེ། ཤི་བ་གྲོས་ལ་མ་གཏོགས་ན་མི་འཆི་བའི་བསམ་པ་འབའ་ཞིག་ཡིན་
ཏེ། ཚེ་འདིའི་རྣམ་རྟོག་འབའ་ཞིག་ཏུ་སོང་བ་ཡིན་པས། དེ་རིང་འདི་ཙུག་བྱ།
སང་འདི་ཙུག་བྱ། སང་ཕོད་འདི་ཙུག་བྱ། རྒས་ཁར་འདི་ཙུག་བྱ་སྙམ་པ་ཚེ་
འདིའི་རྣམ་རྟོག་འབའ་ཞིག་ཡིན། ཆོས་པ་ཀུན་གྱིས་དེ་ལས་ཟློག་ནས་མི་འཆི་
བ་གྲོས་ལ་མ་གཏོགས་པ་ཅིག་དགོས་པ་ཡིན། དེ་ཙ་ན་འཆི་ཆས་བྱེད་པ་འོང་
བ་ཡིན། རང་འཆི་བའི་དུས་སུ་བློ་བདེ་བ་ཅིག་དགོས། ཚེ་འདིའི་ཕུན་སུམ་
ཚོགས་པ་ཐམས་ཅད་བཞག་ནས་འགྲོ་བར་འདུག་པས། ཆོས་པའི་མི་མཐུན་
ཕྱོགས་འཇིག་རྟེན་པའི་ཕུན་སུམ་ཚོགས་པ་ཡིན་ནོ། །ད་ལྟ་འཇིག་རྟེན་པ་ལ་
ཡིད་སྨོན་གཏོང་བར་འདུག།ཁོང་ཡང་ཚུར་ལ་ཡིད་སྨོན། འཇིག་རྟེན་པ་དང་
མི་མཐུན་པ་བྱ་བ་ཁོང་ལ་ཡིད་སྨོན་མི་གཏོང་བར་ཁོང་དང་རྒྱབ་ལོག་ལ་ཟེར་
བ་ཡིན། ཆུང་མ་མ་བླངས་པ་གཅིག་པུས་མི་ཕན། འཇིག་རྟེན་ཆོས་བརྒྱད་ལས་
གོ་ཟློག་དགོས་པ་ཡིན། བསོད་ནམས་བསགས་པ་བྱ་བ་ཡང་བློ་ཆོས་སུ་འགྲོ་བ་
ལ་ཟེར་བ་ཡིན། མི་རྩིས་ཆེ་བ་དང་། གོས་བཟང་བ་ལ་ཟེར་བ་མིན། ནད་དུ་
མཛེ་བྱུང་། མིག་ལོང་རྐང་ལག་ཆད་དེ། དུག་པོ་ཧྲུལ་བོ་སྦར་བས་མེ་སུམས་པ་
ལས་མེད་ཀྱང་བློ་ཆོས་སུ་འགྲོ་བ་དེ་ལ་བསོད་ནམས་བསགས་པ་བྱ་བ་ཟེར་བ་
ཡིན། ད་ལྟ་མི་ཀུན་ནོར་བསོག་མཁས་པ་ལ་ཕོ་མོ་རང་མདོ་ཅན་དུ་བྱེད་པར་
འདུག་སྟེ། ནོར་བསགས་ནས་ཤི་བ་མང་པོ་མཐོང༌། ནོར་གསོག་པ་བྱོལ་སོང་
གིས་ཀྱང་ཤེས་ཏེ། བྱི་བས་གྲོ་མའི་མཛོད། སྦྲང་མས་སྦྲང་རྩི། བྲ་བས་རྩྭའི་
·13·

པོ་ཏོ་བ་རིན་ཆེན་གསལ་གྱིས་མཛད།
བྲགས། བྱ་རྣམས་ཀྱིས་རང་རང་གི་ཚང་སྟན་ཚང་རྩི་དགའ་དགའ་འདྲ་བ་
སོགས་པ་ཙམ་ཤེས། དེ་བས་སྦྱིན་པ་བཏང་ན་ཡི་དྭགས་སུ་མི་སྐྱེ་བ་དང་། འགྲོ་
བ་གཞན་དུ་སྐྱེས་ཀྱང་དབུལ་པོར་མི་འགྱུར་བ་འཕགས་པ་སྡུད་པ་ནསས་
གསུངས། རྒས་ཁའི་འདུན་མ་བྱེད་པའི་བསྔགས་པ་བརྗོད་པ་ཚོད་ཀས་དུས་
གཏན་གྱི་སོ་ནམ་ཆོས་ཚུལ་བཞིན་བྱེད་པ་ལ་འབད་ཐང་། ལར་ཆོས་གོའོ་ཟེར་
བ་ཡང་སངས་རྒྱས་སྒྲུབ་པའི་ཐབས་ལ་མཁས་པ་ལ་ཟེར་བ་ཡིན། ཚིག་གི་ཁ་
ན་མེད། ལམ་རྒྱུད་མཁས་པ་བས་ལམ་ལ་ཞུགས་ནས་འགྲོ་བ་དགའ་བ་ཡིན།
ད་ལྟར་རང་ནས་ཉམས་སུ་མ་བླངས་ན། གྲབས་བྱས་ནས་སྒོམ་སྙམ་ཡང་
གྲབས་ལ་ཚར་དུས་མི་འོང་། མི་ཚེ་གྲབས་ལ་འཛད། ཁ་ཅིག་ན་རེ། སྔགས་
དང་འདུལ་བ་འགལ་ཟེར་ཏེ། དེས་མ་གོ་བ་ཡིན། སྔགས་ཀྱི་རྟེན་དུ་མི་རུང་བ་
ཅིག་བྱུང་བ་ན་དེ་འདུལ་བ་མིན། འདུལ་བ་དང་འགལ་བ་ཅིག་བྱུང་ན་དེ་
གསང་སྔགས་མིན་པའི་རྟགས་ཡིན། སྟོན་ཏོག་འདོན་པ་ལ་རེས་ཞིང་ལ་ཆུ་
གཏོང་། རེས་རྨོས་ནས་ཁག་མ་བྱེད་དེ། དེ་དག་ཀྱང་ནུས་པ་ཕྱོགས་གཅིག་ཏུ་
སྡེབས་ནས་ཁག་མ་ལ་སྟོན་ཏོག་འདོན་པ་ཡིན། ཆོས་མང་པོ་ཤེས་པའི་དགེ་
བཤེས་ཀུན་ལ་ཁ་སྲད་མང་པོ་འོང་བར་འདུག་པ། དེ་དག་ཀྱང་དང་པོ་འཆི་
བས་འཇིགས་ནས་ཆོས་མ་བྱས་པར་ཚེ་འདི་ལ་མིས་མི་འཕྱ་ཙམ་དང་། མིས་
རྩིས་ཆེ་བ། སྟོན་པ་ཟེར་བའམ། གནས་བརྟན་ནམ། དགེ་སློང་ངམ། དགེ་
བཤེས་ཟེར་བ་ཅིག་བྱ་དགོས་སྙམ་ནས་ཐོས་བསམ་བྱས་ལ་ཤེས་ནས་ཡང་སྡེ་་་
དགོན་གྱི་གཉེར་དང་ཉེ་གནས་བྱས་ལ་ཐམས་ཅད་ཀྱིས་ངའི་ངོ་བསྲུང་བ་
ཡང་བསྙེན་པར་རྫོགས་པར་བྱས་ལ་བཙུན་བཙུན་བཞིན་བྱས་པས་
དང་།
ཐམས་ཅད་ཀྱིས་ཆོས་པ་ཡིན་ཟེར་བ་དང་། ཡང་དང་པོ་སྡེ་སྣོད་ཀྱི་ཐོས་པ་
ཅུང་ཟད་བྱས། དེ་ནས་མན་ངག་ཀྱང་ཅུང་ཟད་ཐོབ སྒོམ་སྒྲུབ་བྱེད་ལོ་བྱས་
ཏེ་བཟང་ཐབས་སྣ་ཚོགས་ཀྱི་སྒོ་ནས་གཞན་ཐམས་ཅད་ཀྱི་གྲལ་མགོ་ཐོབ་
❤·14·

པོ་ཏོ་བའི་ཆིག་ལབ་རིང་མོ།
པར་བྱས་ལ་དགེ་བཤེས་པ་ངོ་མཚར་ཅན་ཡིན་ཟེར་བའི་འདུ་འོང་བུན་ནེ་བ།
གྲགས་པ་དིར་རེ་བ་ལ་དམིགས་པའི་དགེ་བཤེས་ལ་སོགས་གང་ཡང་འཁོར་་་་་
བ་ལས་ཐར་བའི་རྒྱུ་རྐྱེན་མེད། དུག་ལྔའི་གཉེན་པོར་མ་གྱུར་པའི་ཆོས་མཁས་
པའི་སྟོན་པས་ཅི་བྱེད། སྨན་གྱིས་མ་སོས་པའི་ནད་གང་གིས་གསོ་བར་ནུས།
རང་གི་ཞེ་འདོད་མ་ཟད་ཅིང་། ལས་འབྲས་ལ་ཡིད་ཆེས་གཏིང་ནས་མ་སྐྱེས་
པའི་གཉེར་དང་ལས་ཁ་བཟང་བར་གྲགས་ཀྱང་ཅི་བྱེད། ཕྱི་མ་ངན་སོང་དུ་
སྐྱེས་ན་བྱས་ཡུས་སུ་ལ་འཆོར། ་༠
པའི་བཙུན་ཚུལ་གྱིས་ཅི་བྱེད། གཤིན་རྗེའི་ལས་ཀྱི་མེ་ལོང་ལ་མགོ་སྐོར་སུས་
ཐོངས། བྱང་སེམས་གཞན་ཕན་གྱི་བསམ་པ་ཅུང་ཟད་ཀྱང་མེད་པའི་ཆོས་
བརྒྱད་རང་འདོད་ཀྱི་དགེ་བཤེས་ཀྱིས་ཅི་བྱེད།[ ལས་ལོག་རྣམ་སྨིན་གྱི་སྡུག་
བསྔལ་མྱོང་ཙ་ན་སྐྱོ་རོགས་ཞབས་ཏོག་སུ་ལ་འཆོལ་ཏེ། དེ་ལྟར་མི་སེམས་པར་
ཚེ་འདིའི་འདོད་ཡོན་དང་ཆེ་ཐབས་ཤ་སྟག་བྱེད་པ་མིན་པ། ཆོས་རང་གཞན་
གྱི་རྒྱུད་ལ་ཅི་སྐྱེ་དང་བློ་སྣ་ཅི་ཐུང་དང་ཅི་འགྱུར་མ་བྱས་པས་ལན་པ་ཡིན།
འཕགས་པ་རྟག་ཏུ་ངུ་བཞིན་དུ་སངས་རྒྱས་མིན་པ་ཅི་ཡང་མི་འདོད་པ་ཅིག་་
དགོས་པ་ཡིན། གཙོ་བོ་ཚེ་འདི་ལ་བྱས་ནས་ཆོས་ཞོར་ལ་བྱས་པས་མི་འོང་སྟེ།
ཉན་མཁན་མེད། འཆི་བ་མ་དྲན་ན་ཚེ་འདིའི་ཁྱེ་གང་ཆེ་བྱེད་པར་འདུག །
རང་གི་འདུན་མ་རྩིས་སུ་མ་བྱུང་ན་བླ་མའི་བཀའ་ཡང་གཅོག་ནུས་པར་་་་་་་་
འདུག །རང་ལ་ཚེ་འདི་ལ་ཁྱེ་ཅིག་འོང་འོང་འདྲ་ན། དད་པ་ཆེ་ཆེ་ཙུག །བླ་མ་
ལ་གུས་གུས་ཙུག །གཏིང་ནས་རང་ཚིག་པ་ཟ་བར་འདུག །དལ་འབྱོར་འདི་ནི་
ཤིན་ཏུ་རྙེད་པར་དཀའ། །ཟེར་བ་གཅིག་པུས་ཀྱང་ཆོག་མོད། མི་ཀུན་ཡང་ཆ་
ཡོད། ཆོས་དོན་དུ་གཉེར་བ་ཙམ་མི་འདུག །མི་ཆོས་མཁས་པ་ལ་ཆོས་པའི་
བསོད་ནམས་རེ་བར་འདུག །གཏིང་ནོར་ས་ཆེན་པོ་ཡོད་དེ་མིས་མ་གོ།སྙིང་
རྗེ་བར་འདུག་སྟེ། ཚེ་འདི་ལ་བློ་མ་ལོག་ན། རྒས་ཁར་སྡུག་གི་དོགས་ནས་སྦྱིན་
·15.

པོ་ཏོ་བ་རིན་ཆེན་གསལ་གྱིས་མཛད།
པ་གཏོང་མ་ནུས།ཚུལ་ཁྲིམས་བསྲུང་བ་ལ་ཡང་འདོད་པ་མེད་པ་ཅིག་འོང་སྟེ།
རྒས་ཁར་སྡུག་གིས་དོགས་ནས་འདོད་པ་འོང་། དེས་ན་ཚེ་འདིའི་འདོད་པ་མ་
སྤངས་པར་ཚོགས་མི་རྫོགས་པས། ཚེ་འདི་བློ་ཡིས་ཐོངས་པ་གལ་ཆེ། ཅེས་
པའི་གཏམ་ལན་གསུམ་བསྐྱར་བ་ཡིན། ཆོས་ཀྱི་འགག་ཐམས་ཅད་དེ་ན་ཡོད།
འཁོར་འདས་ཀྱི་ཤན་ཐམས་ཅད་དེ་ནས་འབྱེད་དགོས། དུས་གཏན་གྱི་འདུན་
མའི་མགོ་ཐམས་ཅད་ཀྱང་འདི་ན་ཡོད། ཉེས་པའི་མགོ་ཐམས་ཅད་ཀྱང་འདི་
ནས་གནོན། བདེ་ལེགས་ཐམས་ཅད་ཀྱི་རྨང་ཡང་འདི་ནས་འཛུགས་དགོས་
པས། ཚེ་འདིའི་རྣམ་རྟོག་སྤང་བ་འདི་གལ་ཤིན་ཏུ་ཆེ། མི་སྤང་བའི་སྐབས་
རང་མེད། སྡུག་ཏུ་འཇུག་པ་ཐམས་ཅད་ཀྱང་འདི་ཡིན་པས་འདི་ཅིས་ཀྱང་
རང་སྤང་དགོས། འོ་སྐོལ་ཆོས་པ་ཀུན་མི་ཆོས་ཅན་ནོར་རྫས་ལ་ཞེན་པ་ཆུང་
བ། ཉེ་འབྲེལ་ལ་རྩིས་གདུང་ཆུང་བ། ལས་དང་བྱ་བ་ལ་བློ་མི་འཇུག་པ་བྱེད་མི་
འདོད་པ་ཅིག་ཡིན་ཡང་། ·ཆོས་སྒོར་ཞུགས་ནས་མི་ཆོས་ཀྱི་འདུན་མ་དང་གཙོ་
བོ་ཁོས་བྱེད། ཞིབ་ཏིག་དང་སེར་སྣ་ལ་ཁོས་སླེབ། གཞན་གྱི་ནུས་པ་མེད་པ་
ཅིག་གིས་ཀྱང་བྱ་གཏོང༌། ཁུ་གཏོང༌། ཐན་སྐྱེལ། ཐ་ན་བང་ཆེན་ཚུན་ཆད་
བྱེད་པར་འདུག །ལོངས་སྤྱོད་ལ་ཞིབ་ཏིག་ཆེར་སོང་ནས། ཚོང་ཡང་གཞན་
པས་དཀའ་བའི་ཚོད་ཅིག་ཏུ་འགྲོ་བར་འདུག །བྱེད་པ་ཆོས་བྱེད་དུ་བཅུག་
ནས་དྲན་པ་ནོར་དྲན་ཏེ། མ་བཅོལ་བའི་ལས་འབའ་ཞིག་བྱེད་པར་འདུག་སྟེ།
་འདི་ཡང་འཆི་བ་མ་བསམས་པས་ལན་པ་ཡིན། ཆོས་ཚུལ་བཞིན་དུ་བྱས་ན་
དགྲ་ཐམས་ཅད་ཀྱི་ཡང་སྙིང་དུ་སྡུག །ཉེ་འབྲེལ་ཐམས་ཅད་ཀྱི་སེམས་ཀྱང་
དེས་ཟིན། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་ཀྱང་དེ་
ལ་བྱིན་གྱིས་རློབ། བླ་མ་དགེ་བའི་བཤེས་གཉེན་ཐམས་ཅད་ཀྱི་ཐུགས་ཀྱང་
དེས་ཟིན། རང་གི་འདུན་མ་ཐམས་ཅད་ཀྱང་ལྷ་དང་ཆོས་སྐྱོང་རྣམས་ཀྱི་བྱེད་
པས། བསམ་པ་ཐམས་ཅད་ཀྱང་ཡིད་བཞིན་དུ་འགྲུབ་པར་འོང་བ་ཡིན། དེ་
16.

པོ་ཏོ་བའི་ཆིག་ལབ་རིང་མོ།
བས་ན་རང་གི་སེམས་ཆོས་སུ་འགྲོ་བ་ཁོ་ན་གནད་ཆེ་བར་གོ །བཀའ་སྡེ་སྣོད་
ཐམས་ཅད་ཀྱང་སེམས་གཅིག་པུའི་སྟེང་དུ་སྲུང་ཤེས་པ་ཅིག་དགོས། ད་ལྟ་ཟླ་
བོ་ཐམས་ཅད་པས་མཉམ་པོ་བས་ཀྱང་ལྷག་པ། རང་མགོ་མཐོ་ལ་དྲག་པ་ཚོ།
ད་ལྟ་མགོ་མཐོ་མཐོ་འདྲ་ཡང་དེ་དག་ཀྱང་ངེས་པར་འཆི་ལ། ཤི་ཙ་ན་ཁྱད་
ཅིག་འོང་བ་ཡིན། འུབས་ཀྱིས་བསྡུས་ཧྲིལ་གྱིས་དྲིལ་བ་ལ་འཆི་ཀར་མི་འགྱོད་
པ་ཅིག་དགོས། འཆི་ནད་ཀྱིས་ཐེབས་ཏེ་དེར་མི་ཐར་པར་ཤེས་ཙམ་ན། བདག་
འདི་ལྟར་འཆི་ཁོངས་སུ་མ་བཅུག །འདི་བས་དྲག་ཙམ་ཅིག་བྱར་ཡོད་པ་ལ་དྲི་
བོ་ད་རེས་མ་ཤི་ན་ད་ཆོས་བཤའ་མ་ཅིག་རང་བྱེད་དེ་ཟེར་ཙ་ན་འུ་གཏུགས་་་
པ་ཡིན་པས། དེ་བས་ད་ལྟ་འདོད་པའི་མེ་འབར་བས་ཕན་མེད། འཁོར་བར་
འཁྱམས་པ་དང་སངས་རྒྱ་བའི་ཁོམ་ཡོད་པ་ཡིན་པས། ཚེ་དུམ་འདི་ཇི་ལྟར་
ཡང་འཛད་ངེས། དེ་ནས་ཚེ་འདི་བློས་བཏང་ལ་ཆོས་གཤའ་མ་ཅིག་རང་བྱ་
དགོས། གཞན་ཅིས་ཀྱང་ཕན་མེད་སྙམ་པའི་རང་ཉིད་ཆིག་ལབ་ཤོར་བ་ཡིན།
སྙིང་ནས་མིན་ན་ཆད་པ་ཆོད། བླ་མ་པུ་ཏོ་བའི་ཆིག་ལབ་རིང་མོ་ཞེས་བགྱི་བ་
ཆོས་ཉམས་སུ་བླངས་པའི་རྟགས་མཐར་ཐུག་པ་ལགས་སོ། །ཡིག་མཁན་པ་ནི་
དཔོན་ཡིག་ཐུགས་རྗེའོ། །།
ཙ ཏི
·17·

༄༅། །པོ་ཏོ་བའི་བེའུ་བུམ་སྔོན་པོའི་
རྩ་བ་བཞུགས་སོ། །
ཡོན་ཏན་ཀུན་གྱི་གཏེར་དུ་གྱུར་པའི། །བླ་མ་རྣམས་ལ་གུས་པས་བཏུད་
ནས། །བདག་ཉིད་བློ་དམན་བརྗེད་བྱང་བྱས་པ། །སོ་སོར་འཐོར་བ་ལྷན་ཅིག་
བསྡེབས་པའོ། །བསླབ་བཏུས་བཤེས་གཉེན་མི་བཏང་སྐབས་སུ། །མན་ངག་
ཐམས་ཅད་བསྡུས་པའི་མགོ་ནི། །བཤེས་གཉེན་དམ་པ་མི་བཏང་བ་ཡིན། །དེ་
ལས་དད་དང་བྱང་ཆུབ་སེམས་སོགས། །ཀུན་འབྱུང་ཡོན་ཏན་ཀུན་གྱི་གཏེར་
ཡིན།།
བཤེས་གཉེན་འཚོལ་དང་བསྟེན་པའི་ཚུལ་ནི། །ངེད་ཀྱི་བཤེས་དེའི་ཚུལ་
གྱི་རྗེས་བསླབ། །མང་པོ་མི་བཙལ་བཙལ་བ་སྲོག་བསྡོ། །བློ་མ་སྦྱངས་པས་མང་
དུ་མི་རུང་། །ད་ལྟའི་ངེད་ལུགས་སྟོན་དབྱར་གླང་འདྲ། །ཀུན་ལ་སྣས་སྣོམ་གང་
ལའང་མི་འཇུག །དེ་བཞིན་ཀུན་ལ་ཉན་ཅིང་གཅིག་ལའང་། །བླ་མར་འཛིན་
མེད་ངེས་ཀྱི་ལུགས་ཏེ། །།དེ་ཡི་ཆོས་དང་ཆོས་སྨྲ་ཀུན་ལ། །མ་གུས་ཤེས་རབ་
ཉམས་པའི་རྒྱུ་གཙོ། །དེ་བས་ཆོས་འབྲེལ་མ་བརྟགས་མང་མིན། །བརྟགས་ནས་
བཟུང་ལ་བླ་མར་གུས་བྱ། །མ་འོངས་བླ་མས་མི་ཕོངས་ཆོས་ཉིད། །ལས་རྣམས་
ཆུད་མི་ཟ་བ་ཡིན་ཕྱིར། །གཙང་གཅིག་མ་ཡིས་བསྟེན་ཚུལ་ཞུས་པས། །བླ་མ་
སངས་རྒྱས་འདུ་ཤེས་ཀྱིས་བསྟེན། །འདུ་ཤེས་བཅོས་མས་མི་འོང་རྣལ་མ། །དེ་
ལྟར་སྐྱེད་དགོས་གསང་སྔགས་ཀྱིའམ། །ཕ་རོལ་ཕྱིན་ཚུལ་བླ་མ་ཁྱད་མེད། །
བལ་པོ་ཧང་དུའི་གཏམ་རྒྱུད་དྲངས་ནས། །བླ་མ་ལྔ་བཅུའི་ཚུལ་ཡང་གཉིས་
ཀར། །དུས་གསུམ་སངས་རྒྱས་བདག་ལ་དེར་སྣང་། །ས་བཅུའི་དབང་ཕྱུག་
ལོངས་སྤྱོད་རྫོགས་སྐུར། །སྣོད་ལ་ཇི་ལྟར་འཚམ་པ་དེར་སྣང༌། །སྙམ་ནས་
*18

པོ་ཏོ་བའི་བེའུ་བུམ་སྔོན་པོའི་རྩ་བ།
སངས་རྒྱས་འདུ་ཤེས་རྣལ་མས། །དེ་བསྟེན་ཆོས་ཀྱི་བགོ་སྐལ་སྤྱད་པས། །ཟང་
ཟིང་བགོ་སྐལ་སྤྱོད་པ་མ་ཡིན། །བཤེས་གཉེན་བསྟེན་པའི་ཚུལ་ཀུན་དེར་་་་
འདུས། །ཡོན་ཏན་ཐམས་ཅད་བླ་མར་རག་ལས། །དེ་ཡང་རྟག་ཏུ་མི་འབྲལ་
འགྲོགས་པས། །དོན་རྣམས་འགྲུབ་འགྱུར་དར་ཅིག་གིས་མིན། །དད་དང་ཤེས་
རབ་ཆེ་དང་ལྡན་ལ། །བླ་མས་མན་ངག་དུས་གཅིག་རྫོགས་བསྟན། །ཤེས་ཤིང་
གོ་བར་གྱུར་ཏུ་ཟིན་ཀྱང་། །མི་འགྲོགས་ལོགས་སུ་འདུག་པས་བསྒྲུབས་ན། །དེ་
མི་སེ་།་།ཤེས་
རབ་དམན་ཡང་དད་རྩ་ཡོད་པས། །བླ་མ་མི་འབྲལ་རྟག་ཏུ་འགྲོགས་ན། །
སངས་རྒྱས་ཆོས་རྣམས་དེ་ལ་ཡོད་ཟིན། །དེ་བས་རྟག་ཏུ་གུས་པས་འགྲོགས་
བྱ། །རྟག་ཏུ་ཡོན་ཏན་ངོས་བལྟ་སྐྱོན་མིན། །བླ་མའི་ལུས་ངག་མཛད་སྤྱོད་གང་
ལའང་། །བླང་དོར་གཉིས་སུ་ནམ་ཡང་མི་བསམ། །ཐུད་རུལ་ལ་སོགས་ཚུལ་
དུའང་ཟློ་ཟེར། །དེ་ལྟར་བསམ་ན་ཀུན་ཀྱང་རུལ་འགྱུར། །དེ་ཡི་མན་ངག་ཐེ་
ཚོམ་ཟ་བས། །གང་ལའང་བྱིན་རླབས་མི་འོང་ཆོས་ཉིད། །དེ་བས་མཛད་སྤྱོད་
ཆོས་ལ་ཡིད་ཆེས། །དེ་ལྟར་ན་ནི་བྱིན་གྱིས་རླབས་འབྱུང༌། །དགེ་བཤེས་སོ་སོ་
སྐྱེ་བོས་བྱེད་རིང་། །སྐྱོན་མེད་ནམ་ཡང་མེད་པས་དེའི་ཕྱིར། །དེ་ཡི་སྐྱོན་ལ་
ནམ་ཡང་མི་བལྟ། །རྟག་ཏུ་དེ་ཡི་ཡོན་ཏན་བསམ་བྱ། །དེ་ལྟ་ན་ནི་བྱིན་གྱིས་
རླབས་འཇུག །དེ་ལས་བཟློག་ན་མི་འཕྲད་རྒྱུར་འགྱུར། །དེ་དྲུང་འགྲོ་ལའང་
དུས་ཤེས་བྱ་སྟེ། །དེ་བསྟེན་པ་ལ་གཅེས་པ་ཆེན་པོ། །དེ་ལྟ་ན་ནི་དོན་ཀུན་
འགྲུབ་འགྱུར། །དུས་མ་ཤེས་ན་འགལ་བ་ཆེར་འབྱུང་། །ཀུན་གྱི་ཡོན་ཏན་བླ་
མར་རག་ལས། །རང་སངས་རྒྱས་ཀྱང་ཆོས་མཆོག་མན་ཆད། །བླ་མ་ལ་བརྟེན་
དེ་ཡི་ཕྱིར་ན། །ཐབས་ཚུལ་ཀུན་གྱིས་བླ་མ་མཉེས་བྱ། །རྙེད་དང་བཀུར་སྟིས་
དང་པོར་འདྲིས་བྱེད། །འདྲིས་ནས་ཚོགས་བསག་ཞིང་གི་དམ་པ། །དགོས་པ་
དེ་གཉིས་ཡོད་པས་དེ་བྱའི། །རྣལ་མར་མཉེས་བྱེད་བཀའ་བཞིན་སྒྲུབ་པ། །
19.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
བཀུར་སྟིས་མཉེས་ལ་སྒྲུབ་པས་མིན་ན། །དེ་ལ་བླ་མ་དག་ཀྱང་མི་བཏུབ། །ཐེག་
ཆུང་སྡེ་སྣོད་གསུམ་ནི་ཤེས་ན། །བྱང་སེམས་མི་ལྡན་ཁྱིམ་པ་ལས་ཀྱང་། །མཉན་
རུང་གསུང་སྟེ་དེ་ཡང་དཀའ་ན། །ཆེན་པོ་སྡེ་སྣོད་ཤེས་པར་གྱུར་ཀྱང་། །བྱང་
སེམས་མི་ལྡན་ཀུན་ལ་མི་རུང་། །མཉན་ཡང་དེ་ལ་ཡོན་ཏན་མི་འབྱུང་། །ཐེག་
ཆེན་བྱིན་གྱིས་རླབས་ལ་རག་ལས། །ཁ་ཅིག་ལ་ནི་སྤོབས་པ་བཞི་ལྡན། །གང་
པས་བ །གང་ཟག་སྐྱོན་གྱིས་ཆོས་ལ་མི་གོས། །
དེ་དང་སྔ་མ་དག་ལ་འགལ་མེད། །དེ་ནི་ཡ་ཚད་སོང་བ་ཀུན་ལ། །སངས་རྒྱས་
འདུ་ཤེས་སྐྱེ་ན་དེ་ཡིན། །མ་སྦྱངས་སྔ་མ་བཞིན་དེ་འགལ་མེད། །བུདྷ་ཛྭ་ལས་
ཞུས་པའི་སྐབས་སུ། །རཏྣ་བྷ་དྲའི་གཏམ་རྒྱུད་དྲངས་ནས། །ཐེག་པ་ཆེན་པོ་
ཀུན་གྱི་ལུགས་ནི། །བླ་མ་མཉེས་ལས་བྱུང་བས་གལ་ཆེ། །བླ་མ་ཤིན་ཏུ་དགྱེས་
པར་གྱུར་པས། །ཅི་ཡང་རུང་བས་དོན་ཆེན་ཉིད་འགྱུར། །དེ་ལས་བཟློག་པས་
ཚང་བར་གསུངས་ཀྱང་། །དེ་ལ་བྱིན་རླབས་གང་ཡང་མི་འབྱུང༌། །།དེ་ཕྱིར་
འབད་པ་ཀུན་གྱིས་མཉེས་བྱ། །རང་གི་གུས་པ་རྒྱུན་མི་ཆད་ཅིང་། །འབད་པས་
དེ་མཉེས་བྱས་ལ་ཞུགས་ན། །བླ་མས་ཐུགས་ཀྱིས་སྤངས་པར་གྱུར་ཀྱང་། །ཚེ་
འདིར་བྱིན་རླབས་མི་འབྱུང་འགྱུར་ཡང་། །ཕྱིས་དུས་བླ་མས་མི་ཕོངས་ཆོས་
ཉིད། །ལས་རྣམས་ཆུད་མི་ཟ་བ་ཡིན་ཕྱིར། །བཏུས་པའི་དབུ་ཡི་བྱས་གཟོའི་
སྐབས་སུ། །བླ་མ་བྱིན་རླབས་ཆེ་དང་ཆུང་བ། །དངོས་ལ་མ་ཡིན་རང་ལ་རག་
ལས། །བྱས་གཟོ་མེད་ཅིང་ཡིད་མ་ཆེས་ན། །འཇམ་དཔལ་སྤྱན་རས་གཟིགས་
དངོས་བྱོན་ཡང་། །དེ་ཡི་དོན་དུ་ཅིར་ཡང་མི་འགྱུར། །དེ་ལ་ཡིད་ཆེས་གུས་
ཤིང་བྱས་གཟོ། །ཡོན་ཏན་རྫོགས་པའི་བླ་མ་མིན་ཡང་། །དེ་ལ་དེ་ཡི་བྱིན་གྱིས་
རླབས་འབྱུང༌། །དེ་བས་ཡིད་ཆེས་བྱས་གཟོ་གལ་ཆེ། །བསླབ་བཏུས་ཆོས་སྤོང་
སྒྲིབ་པའི་སྐབས་སུ། །གཞན་གྱིས་འདུལ་བ་གཞན་གྱིས་མི་འདུལ། །གང་ལ་
དད་པ་དེ་ཡིས་དེ་འདུལ། །དེ་བས་རང་ཉིད་གང་ལ་མ་དད། །དེ་ལ་དམ་ཆོས་
脊*20

པོ་ཏོ་བའི་བེའུ་བུམ་སྔོན་པོའི་རྩ་བ།
མཉན་པར་མི་བྱ། །ཆོས་དང་ཆོས་སྨྲ་གཉིས་ཀར་མ་གུས། །དེ་ལས་ཤེས་རབ་
ཉམས་པའི་རྒྱུ་ཡིན། །དེ་བས་རང་ཉིད་གང་ཏིག་དེ་ལས། །མཉན་བྱ་དེ་ཡིས་
བྱིན་གྱིས་རླབས་འཇུག །བཤེས་པའི་སྤྲིང་ཡིག་དབུ་ཡི་སྐབས་སུ། །བླ་མ་དག་
ལ་གུས་པ་མེད་ན། །སངས་རྒྱས་ཉིད་ལ་བརྟེན་ཡང་མི་ཕན། །དཔེར་ན་ལེགས་
པའི་སྐར་མ་བཞིན་ཏེ། །དེས་ན་ཉི་ཤུ་ཚང་བར་བསྟེན་ཅིང༌། །མདོ་སྡེ་བཅུ་
གཉིས་ཁ་ཏོན་བྱེད་ལ། །བསམ་གཏན་དང་པོའི་ཏིང་འཛིན་ཐོབ་ཀྱང༌། །
སངས་རྒྱས་ཡིད་ཆེས་ཅུང་ཟད་མེད་པས། །དགེ་བའི་རྩ་བ་མ་ལུས་བཅད་་་་
ནས།།བསྐལ་མང་དམྱལ་བར་གནས་པར་ལུང་བསྟན།།བླ་མ་བྱང་ཆུབ་སེམས་
དང་ལྡན་ཞིང་། །གུས་པས་མཉན་ན་མཁས་མི་མཁས་རུང༌། །དེ་བས་དེ་ལ་
བྱིན་གྱིས་རླབས་འཇུག །དེ་བས་མ་ཁེངས་བླ་མར་གུས་པ། །དེ་ནི་དེ་ལ་དོ་གལ་
ཆེར་གསུངས། །ལམ་སྒྲོན་རབ་ཏུ་གསལ་བྱའི་སྐབས་སུ། །རབ་ཏུ་གསལ་བྱེད་
སངས་རྒྱས་སྤྱོད་ཡུལ། །ལྷ་ཅིག་གསལ་བྱེད་ཇི་ལྟར་ནུས་ན། །འཛམ་གླིང་གྲུབ་
བརྙེས་ཕལ་ཆེའི་མན་ངག །ཀླུ་ནས་བརྒྱུད་དང་རྒྱལ་བྱམས་ནས་བརྒྱུད། །
མགྲིན་པ་གསུམ་པ་ནས་བརྒྱུད་ལ་སོགས། །ཀུན་གྱི་མན་ངག་མངའ་བ་ཀུ་ས། །
ལི་དེའི་སློབ་མ་ཀུ་ས་ལི་ཆུང༌། །གསེར་གླིང་ལྷ་ཅིག་དེ་བས་ནུས་ཡོད། །མངོན་
ཤེས་རྒྱ་ཆེན་མངའ་བའི་བླ་མའང༌། །གསུམ་ཡོད་ལོ་བདུན་འབྲངས་པའི་ཨ་
དྷུ། །གཤིན་རྗེ་གཤེད་དང་བྱིན་རློབ་བླ་མ། །གཤིན་རྗེ་སྔ་ནས་སེམས་ཙམ་ལྟ་
བ། །ཕྱིས་ནི་དབུ་མའི་རྟོགས་པ་བརྙེས་ཡིན། །བྱིན་རླབས་བླ་མ་རྨི་ལམ་ན་
ཡིན། །ལྷ་ཅིག་ཏིང་འཛིན་ཁྱད་པར་ཅན་བརྙེས། །དེ་ནི་དེ་ཡིས་དངོས་སུ་
བརླབས་ཡིན། །ཤེས་བྱེད་གཞན་གྱིས་ཞུས་པ་དེས་ཤེས། །ང་དང་འབྲེལ་མེད་
དེ་ལ་ཞུས་དང་། །དེ་ཡིས་ཉི་མ་བཞི་ལྔ་འདལ་ཕུལ། །ཞབས་ལ་ཅུང་ཟད་ཕུལ་
ནས་དྲིན་ཁྱབ། །ཧེ་རུ་ཀ་ཡི་དཀྱིལ་འཁོར་མངོན་གྱུར། །དེ་ལྟར་བླ་མའི་མན་
ངག་མངའ་ཞིང་། །ཐུགས་དམ་ལྷ་ཡི་ཞལ་ཡང་གཟིགས་ལ། །རིག་པའི་གནས་
·21·

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
ལྔ་ཀུན་ལ་མཁས་པས། །བྱང་ཆུབ་ལམ་ནི་གསལ་བར་མཛད་ནུས། །དེ་ལས་
བརྒྱུད་པའི་མན་ངག་བཙལ་བས། །བྱང་ཆུབ་ལམ་དུ་འཇུག་པར་བྱ་ཡི། །གང་
ཡང་རུང་བའི་རྗེས་སུ་མི་འཇུག །ཞུགས་ཀྱང་ལམ་དུ་འགྱུར་བ་རབ་དཀའ། །
བླ་མ་རྣམས་ཀྱིས་བསྟན་པའི་སྐབས་སུ།།འདི་ཡང་མན་ངག་རང་གི་རྒྱུད་ལ།།
ཡོན་ཏན་ཅི་སྐྱེས་བླ་མའི་བྱིན་རླབས། །དེ་ལྟར་རྟག་དྲན་བྱིན་རླབས་རབ་་་་
འཇུག །བཟློག་ནས་བླ་མ་ལ་ཐོས་ཤེས་ཀྱང་། །རང་གི་ཤེས་རབ་རྩལ་ལས་བྱུང་
སྙམ། །དེ་བཟློག་དེ་ལས་བྱིན་རླབས་མི་འབྱུང༌། །མ་འོངས་དུས་ནའང་བཤེས་
གཉེན་མི་འཕྲད། །འཕྲད་ནའང་དེ་ཡི་ཆོས་ཀྱིས་མི་ཕན། །དེ་ལྟར་ཤེས་ནས་
སྔར་བཞིན་རྟག་བསླབ། །ཚུལ་ཁྲིམས་ལེའུར་བླ་མའི་སྐབས་སུ། །ཨ་ཏི་ཤ་ཉིད་
གསུངས་པ་ཁུངས་དྲངས། །དཔུང་བཟང་རྒྱུད་ལས་གྲོགས་པོའི་སྐབས་ཉིད། །
ཁུངས་གཞན་ལ་ཡང་དེ་ཉིད་སྦྱར་བ། །སེམས་བསྐྱེད་ལ་སོགས་བླ་མ་ཀུན་་་་
ལའང་། །ཡོན་ཏན་བརྒྱད་ཆ་ལ་སོགས་ལྡན་པས། །རྩོད་པའི་དུས་ཀྱི་དེ་དག་
བྱར་རུང་། །དེ་ལྟ་མིན་ན་དེ་དག་རྒྱུན་འཆད། །རྣམ་གྲོལ་འདོད་པའི་གང་ཟག་
རྣམས་ཀྱིས། །བརྟགས་པ་ཅིག་ལ་བརྟེན་པར་བྱ་ཡི། །ཐ་དད་སྣ་ཚོགས་དག་ལ་
མ་ཡིན། །སྔར་ཞུགས་ཆོས་ཀྱི་མལ་ཡང་འཇིག་ལ། །དེ་དག་སྐྱོན་ནི་མཐོང་བར་
འགྱུར་གྱི། །ཡོན་ཏན་ནང་དུ་འདུག་པ་མི་མཐོང༌། །དཔེར་ན་གོས་ནི་ཀུན་དུ་
དྲུད་ཀྱང་། །ས་རྡུལ་དག་ནི་རྩུབ་པས་འབྱར་གྱི། །རིན་ཆེན་བརླིང་བས་མི་
འབྱར་བ་བཞིན། །རིན་ཆེན་བླ་མའི་གསུང་ལ་དཔེར་བྱས། །རང་གི་བླ་མར་ཐེ་
ཚོམ་བཅད་ནས། །སངས་རྒྱས་འོད་དང་བཅས་པར་བྱོན་ཡང་། །གཞན་དུ་
སྟོན་ལ་མཉན་པར་མི་བྱ། །ང་རྒྱལ་ཆེན་པོ་དག་ཀྱང་བསྒོམ་བྱ། །ཁྱི་གླེན་ལམ་
དུ་ཞུགས་བཞིན་བྱས་ན། །རང་གི་འདོད་སར་ནམ་ཡང་མི་ཕྱིན། །བཤེས་དེས་
དེ་གསུང་ནང་ན་དྲིན་ཆེ། །སོ་སོ་སྐྱེ་བོའི་བླ་མ་ཡིན་ཏེ། །དེ་ཡིས་བློ་སྦྱངས་སྤྲུལ་
བའི་སྐུ་མཐོང་། །དེ་ནས་ལོངས་སྤྱོད་རྫོགས་སྐུའང་མཐོང་བས། །དེ་བས་ནང་
22.

པོ་ཏོ་བའི་བེའུ་བུམ་སྔོན་པོའི་རྩ་བ།
ན་དང་པོ་ཁོ་ན། །སོ་སོ་སྐྱེ་བོའི་བླ་མ་དྲིན་ཆེ། །དེ་བས་རྟག་ཏུ་དེ་ལ་དྲིན་གཟོ།།
རྟོན་པ་རྣམ་པ་བཞི་ཡི་སྐབས་སུ། །ངེས་པའི་དོན་དང་དྲང་བའི་དོན་སོགས། །
ཡིད་ཆེས་བླ་མའི་ཞལ་ནས་ཤེས་འགྱུར། །ཡི་གེ་ཙམ་གྱིས་དེ་དག་མི་ཤེས། །ངེད་
ཀྱི་ཡིད་ཆེས་བླ་མ་ལྷ་ཅིག །བྱང་ཆུབ་སེམས་སོགས་ཕ་རོལ་ཕྱིན་ལམ། །བཅོམ་
ལྡན་བྱམས་པ་ནས་བརྒྱུད་མངའ་ཞིང་། །གྲུབ་མཐའ་སློབ་དཔོན་ཀླུ་ནས་་་་་
བརྒྱུད་པ། །སློབ་དཔོན་ཟླ་གྲགས་བཀྲོལ་བའི་ལུགས་དང༌། །ཉིད་ཀྱི་ལོ་བདུན་
རྗེས་འབྲངས་བླ་མ། །ཨ་དྷཱུ་ལུགས་ཀྱི་རྣལ་འབྱོར་དབུ་མ། །བཞེད་པའི་ལུགས་
ཀྱི་རྟོན་པ་བཞི་པོ། །གཏན་ལ་ཕབ་པས་ལག་ཏུ་བླང་བྱ། །
སངས་རྒྱས་བསྟན་ལ་འཇུག་པར་བྱེད་པ། །མི་དང་འདྲ་ཞིང་གྲུབ་དང་
འགུལ་ན། །བླ་མ་ཡོན་ཏན་ཀུན་དང་ལྡན་ཞིང་། །སློབ་མ་དག་ཀྱང་འཁྲིད་པར་
ནུས་ལ། །སློབ་མའང་ལམ་དུ་ཁྲིད་དུ་བཏུབ་ན། །དེ་ཡིས་སློབ་མ་འདི་ལྟར་
བསྐྱང་བྱ། །མཛངས་མ་བུ་གཞོན་ཇི་ལྟར་སྐྱོང་བཞིན། །འཇུ་བའི་ཚོད་དང་
སྦྱར་བར་སྦྱིན་བྱ། །ཆེ་བཟང་སྔོན་དུ་བྱིན་ན་འཆི་འགྱུར། །གོང་དུ་འཕེལ་བ་
ཤིན་ཏུ་རིངས་ཀྱང་། །དེ་ལྟར་སྐྱོང་ལས་གཞན་པའི་ཐབས་མེད། །དབུལ་པོས་
ས་བོན་བཏབ་མ་ཐག་ཏུ། །འབྲས་བུ་རིངས་ཀྱང་ཐབས་མེད་དེ་འདྲ།།བླ་མས་
སློབ་མ་འཁྲིད་ཚུལ་འདི་ཡིན། །མ་མཛངས་བུ་ཆུང་བསྙོད་པ་བཞིན་ནམ། །
ནད་གཡོག་འཛངས་པས་ནད་པ་གསོ་བཞིན། །འདོད་ཀྱང་མི་སྟེར་འཇུ་ཚོད་
དེས་འཛིན། །ངེད་ཀྱི་ཉམས་སུ་མྱོང་བས་དེར་གོ། །ཇོ་ལེགས་ན་ཚེ་ངེས་གསུམ་
གཡོག་བྱེད། །མུག་ཆེ་ངེད་ལ་བཟའ་རྒྱུ་ཆེ་མེད། །ངེད་རྣམས་གཞན་དུ་འགྲོ་
བར་རིངས་པས། །ནད་པ་མྱུར་དུ་རྟས་པར་འདོད་ལ། །རྟས་ཐབས་བཟའ་
བཟང་ཟོས་པ་ཡིན་ཡང་། །རྟས་ཀྱི་དོགས་འདྲ་ཆུང་ངུ་ཉུང་སྟེར། །དགེ་བཤེས་
ཆོས་ཀྱང་ངེས་ཀྱིས་དེར་གོ། །དེ་བས་བླ་མ་སློབ་མ་དྲོད་མེད། །མི་དང་འདྲ་
ཞིང་གྲུབ་དང་འགུལ་ན། །དཔོན་གྱིས་སློབ་མ་འདི་ལྟར་སྦྱོར་ཡིན།1 །སྟོན་པའི་
·23·

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
ཡོན་ཏན་ཇི་བཞིན་བསམས་པས། །སྐྱབས་སུ་བཏང་སྟེ་སངས་རྒྱས་པར་་
གཞུག །དེ་ནས་དལ་འབྱོར་རྙེད་དཀས་སྣ་དྲངས། །འཆི་བ་རྗེས་སུ་དྲན་པ་ལ་
སྦྱར། །དེ་ནས་དགེ་བཅུ་མི་དགེ་བཅུ་བསྟན། །དེ་སེམས་དེ་སྒོམ་དེ་ལྟ་བུ་བཀླག།
དེ་ནས་བདེན་བཞི་རྟག་ཏུ་བསམ་པས། །འཁོར་བའི་ཉེས་པ་མཐའ་དག་ཤེས་
བྱ། །བདག་ཅི་འདྲ་བ་དེ་འདྲར་ཤེས་པས། །ཀུན་ལ་བྱམས་དང་སྙིང་རྗེས་
འཇུག་བྱ། །དེས་བསྐྱེད་བྱང་ཆུབ་སེམས་དང་ལྡན་ན། །དེ་ལ་ཆོས་རྣམས་
ཐམས་ཅད་ཀུན་གནས། །ཁ་ཆེམས་རླུང་ལ་བསྐུར་ན་དེ་ཡིན། །དེ་བས་དེ་ལྟར་
འཇུག་པར་བྱ་ཡི། །བན་གྱིས་མཆོངས་ས་གང་ན་ཡང་མེད། །དེ་ཡང་འདི་ལྟར་
གསུངས་ལས་ཤེས་ཏེ། །གངས་རྒྱར་སྒྲོན་མ་གསུངས་པའི་སྐབས་སུ། །གོ་རིམས་
ཇི་ལྟར་བསླབས་པ་གསུངས་ནས། །མདོ་ཁམས་མགར་པའི་གཏམ་རྒྱུད་དཔེར་
བྱས། །ང་ལ་ཕས་བསླབས་བཟོ་ནི་དེ་ཡིན། །ཇོ་བཙུན་ང་ལ་རྒན་ཆོས་སློབས་
ཟེར། །གཞོན་དུས་ཐོ་ལེ་ཕན་སོགས་སྐྱོང་སྐྱོང་། །ད་ནི་རྒས་ནས་ཆོས་ལ་ཞུགས་
པས། །མཁོ་ནི་མཁོ་སྟེ་ངའི་ཆོས་དེ་ཡིན། །རྒན་ཆོས་གཞོན་ཆོས་ང་ལ་གཉིས་
མེད།།
དེ་བས་དང་པོ་རྗེས་དྲན་བསམ་བྱ། །དེ་ཡང་རྒྱུ་དང་འབྲས་བུའི་གནས་
སྐབས། །རྒྱུ་ནི་བྱང་ཆུབ་སེམས་དཔེའི་སྤྱོད་པ། །ཕ་རོལ་ཕྱིན་དྲུག་ཇི་ལྟར་སྤྱད་
པས། །ཚོགས་གཉིས་ཇི་ལྟར་བསགས་པ་ལས་དྲན། །འབྲས་བུ་རང་དོན་གཞན་
དོན་གཉིས་ལས། །རང་དོན་སྤངས་པ་ཡེ་ཤེས་ལས་ཡིན། །གཞན་དོན་ཐུགས་
རྗེ་བྱིན་རླབས་ལས་ཡིན། །དེ་ལྟར་ཡང་དང་ཡང་དུ་དྲན་པས། །དེ་ཡི་ཡོན་ཏན་
དག་ལ་ཡིད་ཆེས། །དེ་ཡང་ཏིང་འཛིན་རྒྱལ་པོ་ལས་གསུངས། །ཁྱེད་ལ་བསྒོ་
ཞིང་ལ་སོགས་པ་བཞིན། །དེ་གྲུབ་ན་ནི་ཆོས་རྣམས་ཀུན་གྲུབ། །བཤེས་པའི་
སྤྲིང་ཡིག་རྗེས་དྲན་སྐབས་སུ། །ཆོས་ཀུན་རྩ་བ་དད་པ་ཡིན་ལ། །དེ་ཡང་སངས་
རྒྱས་དྲན་ལ་རག་ལས། །སངས་རྒྱས་ཡོན་ཏན་རྣལ་མར་དྲན་ན། །ཆོས་དང་
24

པོ་ཏོ་བའི་བེའུ་བུམ་སྔོན་པོའི་རྩ་བ།
དགེ་འདུན་དྲན་པ་རང་འབྱུང༌། །དེ་བས་ཡོན་ཏན་བཅུ་སོགས་རྗེས་དྲན།།དེ་
ཡིས་སངས་རྒྱས་ཡོན་ཏན་ཀུན་རྫོགས། །དེ་ཡིས་དེ་གསུང་ཆོས་ཀྱང་གདོད་
དྲན། །དང་པོར་ལས་འབྲས་དྲན་པས་སྡིག་སྤོང་། །དེ་ནས་འཁོར་བ་དྲན་པས
ཐར་འདོད། །དེ་ནས་སེམས་ཅན་དྲན་པས་མཆོག་འདོད། །དེ་ལྟའི་ཆོས་དྲན་
ཆོས་རྗེས་དྲན་པས། །དེ་ལྟར་སློབ་པའི་དགེ་འདུན་དྲན་པས། །དེ་ལ་དགའ་བ་
དགེ་འདུན་རྗེས་དྲན། །གཏོང་དང་ཚུལ་ཁྲིམས་རྒྱུ་འབྲས་རྗེས་དྲན། །ལྷ་ནི་
འཕགས་ལྷ་དབང་པོར་དྲན་པའོ། །སངས་རྒྱས་ཡོད་ཉིད་གྲུབ་མ་གྱུར་ན། །ལོ་
ཡི་གཙོ་བོ་འདྲི་ལ་བཟླས་བཞིན། །སྟེའུ་སྣ་གོང་གྲུབ་པ་བཞིན་དུ། །སངས་རྒྱས་
ཉིད་ནས་བརྒྱུད་པའི་བླ་མའི། །གསུམ་ལ་ཡིད་ཆེས་དེ་ཡིས་དེ་གྲུབ། །ཡོན་ཏན་
ཇི་ལྟར་ལྡན་པའང་དེས་གྲུབ། །དེ་གྲུབ་ན་ནི་ཆོས་རྣམས་ཀུན་གྲུབ། །དེ་དབང་
མིན་ན་ཇི་ལྟར་ཡིད་ཆེས། །སྤྲིང་ཡིག་ནོར་བདུན་གསུངས་པའི་སྐབས་སུ། །
དད་དང་ཤེས་རབ་རྗེས་སུ་འབྲང་ལས། །ཤེས་རབ་རྗེས་འབྲང་མཆོག་ཏུ་་་་་
གསུངས་ཀྱང་། །འོ་ཅག་བདེན་པ་མ་མཐོང་རིང་ལ། །དད་པ་ཁོ་ནའི་རྗེས་སུ་
འབྲང་བྱ། །ལས་འབྲས་ལ་སོགས་ཆོས་རྣམས་ཀུན་ལ། །སངས་རྒྱས་དབང་བོར་
བཞག་པས་དྲན་བྱ། །རང་གི་རིགས་པས་གར་ཡང་མི་ཕྱིན། །དེ་བས་དད་པའི་
བ་པ་རྗེས་འབྲང་གཙོར་བྱ། །དཀོན་མཆོག་གསུམ་ལ་སྐྱབས་སུ་སོང་བས། །སྐྱོབ་
བྱིན་རླབས་ལུང་གིས་སྐྱོབ་ཡིན། །སྐྱབས་ལ་ཡིད་ཆེས་ལུང་ལའང་ཡིད་ཆེས། །
ལུང་ལ་ཡིད་ཆེས་གྱུར་ན་བྱིན་རླབས། །གདོད་ཅིག་དེ་ལ་འབྱུང་བར་འགྱུར་
ཡིན། །བཟློག་ལ་བྱིན་གྱིས་བརླབས་ཀྱང་སྐྱོབ་མིན། །ཇི་སྲིད་དངོས་པོར་འཛིན་
པ་བརྟན་རིང་། །སྐྱབས་ལ་སྒྱུ་མ་ཙམ་དུའང་མི་བསམ། །ནམ་མཁའི་བདག་
ཉིད་སྨོས་ཀྱང་ཅི་དགོས། །དངོས་པོར་ཞེན་པ་ཁོ་ནས་བསྒོམ་བྱ། །དེ་ལྟར་མིན་
ན་རང་ལ་མངོན་ཞེན། །སྐྱབས་དངོས་མེད་པས་གུས་པ་མི་འབྱུང་། །དེ་བས་དེ་
ནི་དོ་གལ་ཆེན་པོས། །གསུངས་ཕྱིར་དེ་ནི་དེ་ལྟར་བསྒོམ་བྱ། །
25.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
དེ་ལྟར་སྐྱབས་ལ་ཡིད་ཆེས་གྱུར་ནས། །ཆོས་རྣམས་ཀུན་གྱི་དབང་བོར་དེ་
དྲན། །དལ་བ་རྙེད་དཀའ་འཆི་བ་རྗེས་དྲན། །ལྷན་ཅིག་བསམས་པས་ཆོས་ཀྱི་
མགོ་གཟུགས། །དེ་ལྟར་བསམས་པས་ཆོས་རྣམས་སྐྱེ་འགྱུར། །དལ་བ་རྙེད་པར་
དཀའ་ལ་སོགས་པ། །ཡང་དང་ཡང་བསམ་སྐེ་རྩ་ལ་གཟབ། །མདོ་ཁམས་སྐྱུ་
བཞིན་རང་ཁར་མི་ཚུད། །དེ་བས་ཡང་དང་ཡང་དུ་དེ་བསམ། །ཡོན་ཏན་རང་
བཞིན་དགེར་འོས་སྐབས་སུ། །སྔ་མའི་རྒྱུ་ལྡན་ཡང་ན་སྣོད་རུང་། །དེ་བས་
དགེར་འོས་རང་ཅག་ལ་སྦྱར། །འཕྲང་མང་ཐར་བས་ཡོན་ཏན་རང་བཞིན། །
ད་ནི་དགེར་འོས་སྣམ་སྣེམ་མི་འདུག །ཡོན་ཏན་རང་བཞིན་ཐོབ་པའང་རབ་
དཀའ། །དཀོན་མཆོག་གསུམ་པོ་རྗེས་དྲན་སྐྱབས་སོང་། །དེ་ནས་འཆི་བ་གཙོ་
བོར་བྱས་པའི། །ན་དང་རྒ་སོགས་རྒྱུན་མི་འཆད་པའི། །སྡུག་བསྔལ་བསམ་
པས་ནད་ཡུན་རིང་བ། །གསོ་བའི་སྨན་ནི་བསླབ་པ་གསུམ་སོགས། །དེ་ལ་ཐོས་
བསམ་སྒོམ་གསུམ་བྱེད་པ། །ད་རེས་དུས་ཡིན་གླུ་ཚིག་དཔེར་བྱས། །རྒྱ་ཕུ་
གཙང་འདུག་གཞན་རྣམས་གླུ་ལེན། །ལོ་སྟེང་བུ་ཅིག་ཡིན་ནོ་ཅོག་ན། །གསེར་
གྱི་རི་ལ་བརྐོས་ན་ཨང་ཟེར། །ང་ནི་དེ་རང་ཉིད་ཡིན་སྙམ་ནས། །ཅི་ཕྱིར་མི་
བརྐོ་འདི་ན་འདུག་ཅེས། །འདིར་འོང་གསེར་གྱི་རི་ལ་བརྐོས་ཟེར། །དེ་བཞིན་
མིར་གྱུར་གཞོན་ནུར་བྱུང་སོགས།།སྨོན་ལམ་སྟེང་ཕྱིན་ཅི་ཡི་ཕྱིར་སྡོད། །སྙམ་
བསམ་རང་ལ་རྟག་ཏུ་བསྐུལ་གདབ། །འཕགས་པ་ཐོགས་མེད་གསུངས་པའང་
ཁུངས་དྲངས། །མ་བཏུབ་ན་ཡང་དེ་ཉིད་རྒྱུར་བྱས། །ཤིན་ཏུ་འབད་པ་དེ་ཡང་
ཅིག་ཡིན། །རིན་ཆེན་ཕྲེང་གི་ཏེ་བོར་གསོལ་སྐབས། །དགེ་སློང་བདག་ནི་ཏེ་
བོར་གསོལ་བ། །ཚུལ་ཁྲིམས་ཡང་དག་ལྡན་པའི་མདོ་བཞིན། །དལ་བ་རྙེད་
ཅིང་བསྟན་པར་ཞུགས་ནས། །དེ་དང་མི་མཐུན་ཀུན་ཏུ་སྤྱད་པས། །གཏན་དུ་
སྡུག་བསྔལ་གྱུར་ཏ་རེ་བསམ། །དངགས་ཀྱི་དཔེ་ཡོད་ལན་གཅིག་རྨེའུ་ཟན། །
བྱས་པ་ཁྱིས་ཁྱེར་རིགས་པ་མིན་སྙམ། །མང་པོ་འདི་ལ་དེ་སྙམ་སེམས་ནས། །
·26·

པོ་ཏོ་བའི་བེའུ་བུམ་སྔོན་པོའི་རྩ་བ།
ཆུད་ཟོན་མི་བྱེད་བརྒྱ་འམ་བཅུ་ཞིག །བྱུང་ཡང་ཐིབ་ཐིབ་འགྲོ་བ་འདི་ལས། །
ཅུང་ཟད་ཐེན་ཐུབ་ཡོད་ཀྱང་འབྱར་བས། །དེ་བས་དེ་ལྟའི་གང་ཟག་རྣམས་
ཀྱིས། །འདི་དང་གཞན་དུ་གཏད་པ་བརྗོད་པས། །མཁྱེན་པར་མཛོད་དེ་རང་
དང་གཞན་ལ། །ཕན་པར་འགྱུར་བས་ཁྱེད་ཀྱིས་དེ་མཛོད། །རང་ཕན་དངོས་
ཡིན་གཞན་ཕན་དྲོ་ཚོལ། ཚོམས་? །ངེད་
ལ་བརྟེན་ནས་རང་གི་དྲོ་བཙལ། །ངེད་ཀྱང་དྲོ་ཚོལ་འདོད་ན་གཞན་བརྟེན། །
གཞན་རྣམས་ཡུལ་དུ་བྱས་ལ་ཚོགས་བསག །དེ་ཉིད་རང་དོན་ཉམས་སུ་མྱོང་
འགྱུར། །སྤྱོད་འཇུག་དབུ་ཡི་དལ་འབྱོར་སྐབས་སུ། །དལ་བ་རྙེད་པར་དཀའ་
བའི་ཚིག་འདི། །ཐོས་ཤིང་བཟུང་ལ་མང་དུ་བཤད་ཀྱང་།རྒྱུད་ལ་མ་སྐྱེས་
མཚན་ཉིད་ལ་ལྟོས། །འདུན་མ་བྱས་ནས་མ་འཛིངས་སུ་ཡོད། །བྱང་ངོས་འདི་
ན་དཀའ་བ་ཅུང་ཟད། །དེ་ཡང་སྦུབ་ཆུའི་དཀར་བ་བཞིན་དུ། །ཁ་དཀར་
གཏིང་ནི་ཀུན་ཀྱང་རྫབ་གྱུར། །དེ་བས་སྤྱི་ལ་ནམ་ཡང་རེ་མེད། །སོ་སོ་འགའ་
ལ་བརྒྱ་ལ་ཆོས་འདི། །བདེན་པའི་འདུ་ཤེས་དྲག་པྲིག་བྱུང་ན། །འདི་ནི་བཞག་
ཏུ་མེད་དམ་སྙམ་ན། །དེ་བས་ཚིག་འདིའི་ཡན་ལག་རེ་རེའང་། །སྣ་ཚོགས་ཚུལ་
གྱིས་ནན་ཏན་དུ་བསམ། །ལན་གཅིག་ལན་གཉིས་སོགས་ཀྱིས་མ་ཡིན། །དོན་
འདི་རང་ལ་མ་སྐྱེས་བར་དུ། །བསམས་ན་ཆོས་གཞན་ཀུན་ཀྱང་གདོད་འོང་། །
ཟ་འདོད་ལག་ཆར་བཤད་པས་མ་འོང་། །རང་གིས་མཐོང་སར་ཕྱིན་པས་བློས་
iit6བཅད། །བག་ཡོད་ལེའུའི་སྐབས་སུ་གསུངས་པ། །མི་དང་འདྲ་ན་ཕྱ་མཁར་
ཐོབ་བཞིན། །རྨི་ལམ་མིན་ན་རུང་སྙམ་སྒྲུབ་ཐང༌། །ངེད་ཅག་དུག་ལ་འབགས་
པར་གྱུར་ནས། །ཚོར་བ་བཞིན་དུ་འདུག་པ་ཅི་འདྲ། །ཁ་ཕྲག་མདོ་ཡི་མི་བཞིན་
ད་རེས། །གཡས་ལམ་གཡོན་ལམ་རྐང་པ་གར་འཇོག །མཐོ་དང་དམའ་བར་
འགྲོ་བ་ཆོས་ཉིད། །གཡས་ལམ་བཞག་ན་མ་འོང་བ་ན། །རྣམ་རྟོག་ངན་པ་
འདོད་ཀྱང་མི་འོང་། །གལ་ཏེ་གཡོན་ལམ་རྐང་པ་བཞག་ན། །མཐོ་རིས་ལམ་
.27.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
ཡང་འདོད་ཀྱང་མི་འོང་། །འདི་འདྲ་ཐོས་ནས་གཡོན་ལམ་འཇོག་པ། །མི་
རིགས་སྙམ་སྟེ་རང་ལ་དབང་མེད། །ལས་ཀྱིས་མནར་བས་དེ་ལྟ་བུར་གྱུར། །ཚེ་
འདིར་དལ་བ་ཕུན་ཚོགས་ཐོབ་པ།།རྒྱུད་ལ་སྡིག་པ་ཟད་ནས་ཡེ་མེད། །འདིར་
སྐྱེས་མ་ཡིན་དུས་འདིར་སྐྱེས་ཕྱིར། །དེ་བས་དེ་ནི་སྡིག་དང་བསོད་ནམས། །
ས་ལས་བསོད་ནམས་སྔར་བྱས་པའམ། །ཡང་ན་བསོད་ནམས་སྟོབས་ཆེ་
བའམ། །ཡང་ན་འཆི་ཁའི་སེམས་ལས་གྱུར་པས། །ད་རེས་དལ་འབྱོར་ཕུན་
སུམ་ཚོགས་ཐོབ། །དེ་བས་དེ་ཐོབ་དོན་ཡོད་བྱ་ཕྱིར། །ཐོག་མ་མེད་ནས་
བསགས་པའི་སྡིག་སྦྱང་། །དཀར་པོའི་བག་ཆགས་ཀུན་ནི་གསོས་གདབ། །དེ་
ལྟ་ན་ནི་སྣང་མཐར་ཐུབ་འགྲོ། །མ་ལེགས་ན་ནི་བསོད་ནམས་ཟད་ནས། །མུན་
མཐར་ཐུག་པར་འགྲོ་བའི་ཉེན་ཆེ། །བསལ་རྒྱལ་གྱི་འམ་སློབ་དཔོན་ཀླུའི་
གསུང་། །སྣང་ནས་སྣང་བའི་མཐར་ཐུག་གལ་ཆེ། །ཐེག་པ་ཀུན་ལས་ཕྱི་རོལ་མ་
གྱུར། །སྣང་ཚབས་འདི་ལས་ཆེ་མེད་དེ་ཐོབ། །མུན་མཐར་འགྲོ་བའི་ལུགས་
མེད་སྣང་མཐའ། །འདོད་ན་ཀླུ་ཡི་སྨོན་ལམ་གྲུབ་དགོས། །དེ་འདོད་མཁན་
སློབ་ལ་སོགས་ཀུན་དང་། །མི་མཐུན་བྱེད་དགོས་བསྟུན་པས་མི་འོང་། །སྣ་
ཚོགས་ཚུལ་ནས་ཚོགས་རྣམས་གསོག་དགོས། །གནས་སྐབས་ཀུན་ཏུ་བྲེལ་ལེ་
འདུག་པས། །ཚོགས་བསགས་བློ་སྦྱངས་སྨོན་ལམ་བཏབ་ན། །སྣང་བའི་མཐའ་
འོང་གཞན་དུ་མ་ཡིན།།
དེ་ལྟར་དལ་འབྱོར་རྙེད་དཀའ་ཐོབ་ནས། །ཚེ་འདིའི་སྤྱོད་པ་དུད་འགྲོ་
དང་མཚུངས། །དེ་ཡང་མི་བས་དུད་འགྲོ་རླབས་ཆེ། །དེ་བས་ཚེ་འདིར་ཤི་སྤར་
འཐམས་པ། །སྣང་སེལ་ཆེན་པོ་བསྒོམས་པས་ཐག་བཅད། །སྣང་བ་སེལ་དང་
མི་སེལ་བྱར་མེད། །ངེད་ཀྱི་སྣང་སེལ་འཆི་བ་རྗེས་དྲན། །སྣང་བ་ཐམས་ཅད་
གསལ་ནས་འགྲོ་ཕྱིར། །དེ་བས་ཐབས་ཚུལ་ཀུན་གྱིས་དེ་བསམ། །དེ་ཡང་རྣལ་
མར་སྐྱེས་པའི་ཚད་ནི། །བྱེས་པ་ཐག་རིང་བྱེས་སུ་ཡུན་རིངས། །བསྡད་པ་དང་
.28

པོ་ཏོ་བའི་བེའུ་བུམ་སྔོན་པོའི་རྩ་བ་
ནི་ཡུལ་དུ་འགྲོ་བ། །དེ་ཡང་ཕྱིར་མི་ལྡོག་པར་གནངས་འགྲོའི། །གྲོགས་པོ་ཐུག་
པ་ལྟ་བུ་ཡིན་ཏེ། །དེ་ཡི་ཇི་ལྟར་ལོང་མེད་དེ་འདྲ།།དེ་ལྟ་ན་ནི་བློ་ལ་བྱུང་བ། །
བེའུ་བརྟོད་བཞིན་ཚེ་འདིར་བཏགས་པས། །རྒྱང་རིང་འགྲོ་བཞིན་ཆོས་ལ་་་་
ཞུགས་ཀྱང་། །ཁ་ཕྱིར་འཁོར་ཞིང་ཚེ་འདིར་སླར་དམ། །བརྟོད་བཀྲོལ་གློད་
ནས་འགྲོ་བ་བཞིན་དུ། །འདི་ལ་མི་ལྟ་གློད་ལ་མུར་གཞུག །ཁྱོད་ནི་བདོག་པ་
ཀུན་བོར་དབང་མེད། །ག་ཤེད་གཤེགས་འཚལ་རྒྱལ་ལ་གསུངས་པ། །ངེད་
ལའང་དེ་ཡིན་ཕྱིར་མི་འོང་ལ། །ཕྱི་ཚིས་མེད་ཟེར་དེ་ཙམ་ཡང་མེད། །སྔ་མའི་
བདོག་པ་གསར་བའི་དབང་གྱུར། །སྔ་མའི་ཆོས་སམ་བདེ་བའམ་གྲགས་་་་་་
འགྱུར། །གང་ཡང་མིན་ན་ཕྱི་ཚིས་ཅི་བྱེད། །ད་ལྟ་རྣལ་གནས་རིང་ལ་འབད་
བྱ། །ཇི་ཞིག་ན་ནི་རང་དབང་མེད་འགྱུར། །འཆི་བདག་རྐྱེན་གྱི་ནང་ན་གནས་
པ། །རླུང་དམར་ནང་འདུག་མར་མེ་འདྲ་བའང་། །ཡང་དང་ཡང་བསམ་མྱུར་
དུ་འབད་བྱ། །
དེ་ལྟར་འཆི་བ་རྗེས་སུ་དྲན་པས། །ཕ་རོལ་བདེ་སྡུག་ཇི་ལྟར་འགྱུར་
བསམ། །།བདེ་སྡུག་ཀུན་གྱི་རྒྱུ་ནི་ལས་ཡིན། །བསྐལ་པ་བརྒྱ་ཡང་ལས་ཆུད་མི་
ཟ། །ལས་ཆུང་འབྲས་བུ་དཔག་ཏུ་མེད་འབྱུང་། །དེ་ཡང་རང་ཉིད་ཁོ་ནའི་ལས་
ལས། །རང་གི་བདེ་དང་སྡུག་བསྔལ་འབྱུང་བས། །ལས་འབྲས་སྒོམ་པ་མདོར་
བསྡུས་དེ་ཡིན། །ལས་འབྲས་ཕྲ་མོ་ཡན་ཆད་དག་ནས། །ཆོས་རྣམས་ཀུན་ལ་
སངས་རྒྱས་དབང་པོར། །དྲན་པས་དེ་ལས་འདའ་བར་མི་བྱ། །རྟོག་གེས་གང་
ང་རྟོགས་པར་མི་ནུས། །མི་དགེ་བཅུ་སྤོང་ཐེག་པ་ཀུན་ལམ། །འཁོར་བར་ལྷ་
མིའི་བདེ་བ་འདོད་པས། །ལས་འབྲས་ཡིད་ཆེས་མི་དགེ་བཅུ་སྤོང༌། །མངོན་
མཐོའི་ཐེག་པ་སྐྱེས་བུ་ཐ་མ། །བཅུ་པོ་འདི་ཉིད་བདེན་བཞིས་སྦྱངས་ན། །ཉན་
ཐོས་ལམ་ཡིན་རྟེན་འབྲེལ་གྱིས་སྦྱངས། །རང་རྒྱལ་ལམ་དེ་སྐྱེས་བུ་འབྲིང་ཡིན༎
ཐབས་དང་ཤེས་རབ་གཉིས་ཀྱིས་སྦྱངས་པས། །ཐེག་ཆེན་ལམ་སྟེ་སྐྱེས་བུ་་་་་
.29.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
མཆོག་ཡིན། །མི་དགེ་བཅུ་པོ་སྤོང་ལ་ཁྱད་མེད། །དེ་བས་ཀུན་གྱིས་མི་དགེ་བཅུ་
སྤང་། །དེ་མ་སྤངས་པས་གང་ཡང་མི་ཐོབ། །སྡེ་པ་ཁ་ཅིག་དག་གི་ལུགས་ཀྱིས།།
ངན་སོང་གསུམ་དང་གཟུགས་དང་གཟུགས་མེད། །ལས་ལ་རྣམ་སྨིན་འབྲས་
བུ་མེད་འདོད། །ཡོད་པར་འདོད་པའང་འབྲས་བུ་ཆུང་འདོད། །འདོད་ཁམས་
ལྷ་མི་ལས་ཀྱི་ས་པ། །དེ་ནང་གླིང་གསུམ་དེ་ནང་འཛམ་གླིང་། །དེ་ཡི་ནང་ནས་
སྐྱེས་དང་བུད་མེད། །།དེ་ནས་སྡོམ་པ་ཁས་བླངས་ཆེ་ཆེའི། །དགེ་དང་མི་་་་་
དགེའི་ལས་ནི་སྟོབས་ཆེ། །དེའི་ཕྱིར་མི་དགེའི་ལས་ནི་ཆུང་ཡང་། །མི་བརྙས་
སྤང་བྱ་དགེ་ལས་ཆུང་འབད། །དེ་འབྲས་འཇིགས་ཤིང་དེ་འབྲས་བྲོད་པས། །
འཇིགས་པའང་བཤེས་དེས་གསང་བ་དེ་གསུང༌། །ལྷ་ཅིག་བླ་མ་ཨ་དྷུའི་བཀའ་
ལས། །པཎྜི་ཏ་དེ་ལས་འདིའི་འབྲས་བུས། །ད་ལྟ་འདིར་ལྷུང་རྣལ་འབྱོར་པ་
འདིའང་། །ལས་ངན་འདི་ཡི་འབྲས་བུས་འདིར་ལྷུང་། །དེ་ལ་སོགས་པ་མང་དུ་
གསུངས་ན། །དེ་བས་ཇི་སྲིད་བདག་འཛིན་ཡོད་རིང༌། །ལས་འབྲས་ཕྲ་བའང་
ཆུད་མི་ཟ་བས། །།སྡིག་པ་ཕྲ་བའང་འཇིགས་པས་སྤང་བྱ། །འདི་ཡང་ཁུངས་
དྲངས་མངོན་པ་ལས་ཀྱང་། །བདེན་པ་མཐོང་ལ་འཕེན་པ་མེད་གསུངས། །
གསང་སྔགས་ལས་ཀྱང་སྐྱེ་བ་ནམ་མཁའ། །ལྟ་བུར་མཐོང་ན་ལས་ཀྱིས་སྲིད་
པ། །མི་འཕེན་ཞེས་གསུངས་བཟློག་ལ་ལས་གནོད། །དེ་བས་བདེན་པ་མ་
མཐོང་རིང་དང་། །ནམ་མཁའ་ལྟ་བུར་མ་མཐོང་རིང་ལ། །ལས་དང་འབྲས་བུ་
ཁྱད་དུ་མི་བསད། །ཟ་སྟན་སྟོན་པ་ལ་ནི་འདི་བཟླས། །ཕ་རོལ་ལས་འབྲས་ཐེ་
ཚོམ་ཟ་ཡང་། །དོན་འགྱུར་དོན་མི་འགྱུར་བ་དག་ལ། །ཐེ་ཚོམ་ཟ་ནའང་འཇུག་
ལྡོག་རྒྱུར་གསུངས། འ །ཕོད་ལ་འགྲུལ་
ཆད་མཚན་འགྲོས་ཀྱང་བྱེད། །དེ་བཞིན་ཏེ་རར་བུན་ནས་ཀྱང་འདེབས། །ངེད་
ལ་དེ་ཙམ་ཀྱང་མེད་མི་ལྡོག །ཚེ་འདིར་མགོ་མཐོ་བང་མགྱོགས་ཅི་འགྲུབ། །དེ་
ཙམ་ལྟ་ཞིག་དུད་འགྲོ་རླབས་ཆེ། །བྲག་རྒྱབ་བྱ་རོག་འུག་པ་དག་གམ། །སྦྲུལ་
·30·

པོ་ཏོ་བའི་བེའུ་བུམ་སྔོན་པོའི་རྩ་བ།
དང་སྨིགས་བུ་གཞོ་ཡི་བྱ་ཚང༌། །མི་བས་རླབས་ཆེའི་གཏམ་རྒྱུད་དྲན་བྱ། །མི་
ཡི་སྤྱོད་པ་དེ་ཙམ་མ་ཡིན། །ཕྱི་མར་ངན་སོང་འཇིགས་པས་སྡིག་སྤང་། །འཁོར་
བའི་སྐྱོན་དྲན་ཐར་པ་འདོད་པས། །བདེན་བཞིའི་ཚུལ་གྱིས་བསླབ་པ་གསུམ་
འཇུག །ཐེག་དམན་འཇིགས་པས་བྱང་ཆུབ་སེམས་སྦྱོངས། །དེ་ལྟ་བུ་ནི་མི་ཡི་
སྤྱོད་པ། །གཞན་དུ་ན་ནི་ཅི་ཞིག་མི་ཡིན། །བརྩོན་འགྲུས་ལེའུ་ཡི་སྐབས་སུ་
གསུངས་པ། །ནན་ཏར་ཟབ་པ་ལས་དང་འབྲས་བུ། །སྟོང་ཉིད་རིགས་པས་
ཀྱང་ནི་གོར་རུང་། །ལས་དང་རྣམ་སྨིན་བསམ་མི་ཁྱབ་གསུངས། །བསམ་གྱིས་
མི་ཁྱབ་གནས་ལས་གཅིག་ཡིན། །ངེད་ཀྱི་བློ་ལའང་དེ་ལ་རེ་མེད། །སྟོང་པ་ཉིད་
ལ་མྱུར་དུ་བློ་འཇུག །བོད་རྣམས་ལ་ནི་དེ་སྤོང་དོགས་མེད། །ཀ་ཁའང་ཤེས་
རབ་སྙིང་པོར་བསླབས་པས། །དེ་བས་ལས་འབྲས་ཟབ་པས་རྟག་ཏུ། །།དེ་
འབད་དེ་ཡང་སངས་རྒྱས་དྲན་པས། །དང་པོ་དེ་ཉིད་གྲུབ་པར་བྱས་ལ། །དེ་ལ་
ཡིད་ཆེས་དེས་གསུང་མི་སླུ། །དེ་ལྟར་བསམ་པས་ལས་འབྲས་གོམས་བྱ། །
འགྱོད་པ་མི་བཟད་མེ་འབར་སྐབས་སུ། །སྡིག་པ་བྱས་ལ་འགྱོད་པ་དེ་ཡང་། །
དམྱལ་བར་སྐྱེས་པ་དང་པོར་སྐྱེ་དྲན། །དེ་དུས་འགྱོད་དེ་དེ་ནས་མི་དྲན། །དུད་
འགྲོ་ལ་ནི་བླུན་པོར་འགྱོད་མེད། །ཡི་དྭགས་སེམས་ལ་རང་དབང་མེད་པས། །
ཉེས་པར་ཤེས་ཀྱང་འགྱོད་པར་རབ་དཀའ། །འགྱོད་ཀྱང་དེ་ལས་ལྡོག་པར་མི་
ནུས། །དེ་ཡི་གཏམ་རྒྱུད་ཀ་མ་ཤཱི་ལའི། །གནས་བརྟན་ཚེ་འཕོས་ཡི་དྭགས་སྐྱེས་
པས། །མུ་ཁེན་གྲོང་གི་བྱིས་པ་བཟུང་བའི། །གཏམ་རྒྱུད་ཐོས་ལས་རང་དབང་
མེད་ཤེས། །དེ་བས་ལས་ངན་བྱས་ལ་འགྱོད་ནས། །ལྡོག་ན་མིར་གྱུར་དལ་བ་
རྙེད་པས། །གླགས་ཆེ་འཕགས་པ་ཐོགས་མེད་ཀྱིས་ཀྱང་། །གང་མེད་དེ་ཉིད་
གཉེན་པོར་བྱས་ལ། །དེ་ལ་འབད་གསུངས་དེས་ཀྱང་དེ་བཞིན། །དེ་བས་
འདྲེས་མའི་ལས་ཀྱང་སྤངས་ལ། །དཀར་པོ་འབའ་ཞིག་ལས་ལ་འབད་བྱ། །
སྔར་བྱས་ལས་ངན་དག་ཀྱང་ཟད་བྱ། །དགེ་དང་མི་དགེའི་ལས་རྣམས་དག་
·31·

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
ནི། །རྣམ་སྨིན་རྒྱུ་མཐུན་བརྒྱུད་པ་དག་གིས། །གོང་ནས་གོང་དུ་ཤིན་ཏུ་འཕེལ་
ཕྱིར།།ཐར་ལ་ཤིན་ཏུ་ཉེ་དང་རིང་འགྱུར།།དེ་བས་དགེ་ལ་ཤིན་ཏུ་གོམས་བྱ།།
མི་དགེའི་ལས་ལ་ཤིན་ཏུ་འཛེམ་བྱ། །དང་པོར་བདག་ཉིད་ཅི་རིགས་ཤེས་བྱ། །
གཅིག་ཏུ་དཀར་བའི་ལས་ལས་བྱུང་ངམ། །འོན་ཏེ་གཅིག་ཏུ་གནག་པའི་ལས་
སམ། །འོན་ཏེ་འདྲེས་མའི་ལས་ལས་བྱུང་བའི། །འབྲས་བུ་ལ་སྤྱོད་གང་ཡིན་
བསམས་ལ།།དཀར་བའི་ལས་སྤྱོད་འབྲས་བུ་མཐོང་ནས།།བག་ཡོད་མང་བའི་
དཀར་བའི་ལས་རྣམས། །ཅི་མི་ཉམས་བྱ་འདྲེས་མའི་འབྲས་བུ། །དག་ལ་སྤྱོད་
པ་མཐོང་ན་ཕྱིན་ཆད། །སྐྱོ་བ་མང་བསྒོམས་འདྲེས་མའང་སྤང་བྱ། །དེ་ལྟར་
ལས་འབྲས་གོམས་པ་བརྟན་ཞིང་། །རྐྱེན་ནི་ཅིས་ཀྱང་སྡིག་མི་འཇུག་ན། །
འཇིག་རྟེན་ཡང་དག་ལྟ་ཆེན་ཞེས་བྱ། །འཕགས་པ་ཐོགས་མེད་བཟོད་པ་ལ་
གསུངས། །དེ་ནི་དེ་ཡི་སྔོན་རོལ་དག་གི། །ཚོགས་ལམ་ཉིད་ལའང་མ་ཟིན་དུས་
ན། །དེ་ནི་ཡོད་རུང་ཡང་དག་བླ་མ། །གཅིག་དང་ཕྲད་ཅིང་ལས་འབྲས་
བསམས་པས། །འདུན་སོགས་ཆོས་ལས་མི་འདའ་ན་ཡིན། །དེ་བས་ལས་འབྲས་
རྟག་ཏུ་གོམས་བྱ། །
འབྲིང་གི་བློ་སྦྱོང་མན་ངག་གསུངས་པ། །ངན་སོང་འཇིགས་པས་སྡིག་
ལས་ལོག་ནས། །ལྷ་མི་ཐོབ་ཀྱང་ཕྱིན་སར་མ་ཕྱིན། །འཁོར་བའི་སྡུག་བསྔལ་
མཐར་མ་ཕྱིན་ན། །བདེ་བའི་ས་ནི་གང་ན་ཡང་མེད། །འཁོར་བ་ཁང་པ་མེ་
འབར་བཞིན་ནམ། །བཙོན་དོང་མི་བཟད་ཆུད་པའི་མིའམ། །རྒྱ་མཚོའི་ཀློང་
འཁྱིལ་ནང་ཚུད་པའམ། །འབྲོག་དགོན་མི་བཟང་འཁྱམས་བཞིན་བསམས་ལ།།
འཁོར་ལས་ཐར་པར་རིངས་པའི་ཚད་ནི། །གློ་བུར་གོས་སོགས་མེ་ཤོར་བས་
ཀྱང་། །ཐར་པ་རིངས་པ་འབྲིང་བློ་སྐྱེས་པ། །དེ་སྲིད་བར་དུ་བློ་ནི་སྦྱངས་ལ། །
དེ་ནས་ཐར་པའི་ཐབས་ལ་འབད་བྱ། །ཉན་པོར་ཕྱིས་སུ་ལ་ནི་གསུངས་པ། །
འཁོར་བ་ཐོག་མེད་ལུང་དང་རིགས་པས། །གཅིག་ཏུ་ཆད་པར་གསུངས་ཏེ་དེ་
.32

པོ་ཏོ་བའི་བེའུ་བུམ་སྔོན་པོའི་རྩ་བ།
ཡང་། །ནམ་མཁའ་ལ་ནི་ཐ་མ་མེད་བཞིན། །སེམས་ཅན་དག་ཀྱང་དེ་ཙམ་ཡིན་
ན། །མར་མ་གྱུར་པ་གཅིག་ཀྱང་མེད་གསུངས། །ནམ་མཁའི་ཕྱོགས་ནི་འདིར་
མ་སྐྱེས་པའི། །ཕྱོགས་དེའང་ཅུང་ཟད་རྙེད་མིན་གསུངས་པས། །བདག་ཅག་
འཁོར་བར་ཡུན་རིང་རྟག་འཁྱམས། །དེ་ཡི་རྒྱུ་རྩ་རང་གི་ཉོན་མོངས། །དེ་ཡི་
གཙོ་བོ་མ་རིག་པ་སྟེ། །དེ་ཡིས་ཡན་ལག་བཅུ་གཉིས་བསྐྱེད་པས། །རྟག་ཏུ་
འཁོར་བ་རྒྱུན་མི་འཆད་འགྱུར། །དེ་བཟློག་དུས་ནི་ད་རེས་ཁོ་ན། །ཐབས་ནི་
བསླབ་པ་གསུམ་པོ་དག་ཡིན། །དེ་ཡང་མདོར་བསྡུས་དད་དང་ཤེས་རབ། །དེ་
གཉིས་སྦྱངས་ན་ཐམས་ཅད་དེར་འདུས།།དེ་བས་དེ་གཉིས་རྟག་ཏུ་སྦྱང་བྱ། །
མན་ངག་དེ་ཡིན་དེ་བས་དེ་བྱ། །འཁོར་བའི་ཁང་ཆེན་འདི་ལ་སྒོ་མང་། །གང་
ནས་བྱུང་ཡང་ཕྱིར་ནི་ཐོན་ཏེ། །གསང་སྔགས་ཕ་རོལ་ཕྱིན་ལམ་མཐའ་ཡས། །
ལམ་གཅིག་ཉིད་ཀྱིའང་རེ་རེས་ཀྱང་ཐར། །རབ་འབྲིང་ཅིག་ལ་རྣལ་མར་སྐྱེས་
ཀྱང་། །དེ་ཉིད་ཀྱིས་ཀྱང་དེ་ནས་ཐར་ཏེ། །ཐར་ལམ་གང་ཡང་མེད་པ་ཅི་འདྲ།།
མཁའ་ཐོག་ལྕང་སྟོན་ལ་ནི་གསུངས་པ། །ངེད་ཅག་ཅུང་ཡང་འཁོར་བར་ཡུན་
རིང་། །བཟློག་པའི་དུས་ནི་ད་རེས་ཁོ་ན། །ཐབས་ནི་འཇིག་རྟེན་མཐའ་དག་མི་
མཐུན། །མི་མཐུན་པ་ཡི་ཆོས་ལ་འཇུག་དགོས། །དེ་ལའང་ཅིས་ཀྱང་བྱར་མེད་
ཅིག་དགོས། །འདི་ཡང་དགོས་དང་འདི་ཡང་དགོས་ཀྱིས། །མི་འོང་ཅིས་ཀྱང་
བྱར་མེད་པ་ལ། །དེ་རྣམས་གདོད་འོང་དེ་ལྟ་བུས་བཟློག །སྦྲགས་སུ་གཞོན་ནུ་
འོད་ཟེར་གསུངས་པ། །འགྲོ་བའི་ན་དང་འཆི་བ་དག་ནི། །ན་རྒྱུ་ན་ཡིན་འཆི་
རྒྱུ་འཆི་ཡིན། །གློ་བུར་མ་ཡིན་དེ་ནི་གཉུག་མ། །དེ་ལས་ཡིད་བྱུང་དེ་མི་འདོད་
པའི། །སྐྱེ་བ་སྤང་དགོས་དེ་ཡི་རྒྱུ་ནི། །ལས་དང་ཉོན་མོངས་ཉོན་མོངས་མེད་
ན། །ལས་ཀྱི་འབྲས་མིན་ཉོན་མོངས་སྲེད་ལེན། །མ་རིག་དང་གསུམ་མ་རིག་
མེད་ན། །མི་སྲེད་མི་ལེན་མ་རིག་གཙོ་བོ། །ཐབས་ཚུལ་ཀུན་གྱིས་མ་རིག་བཟློག་
བྱ། །ཟློག་བྱེད་རྒྱུ་ནི་བསླབས་པ་གསུམ་ཡིན། །དེ་ཙམ་དག་གིས་རང་ཉིད་ཞི་
།·33·

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
བ། །ཐོབ་ཚུལ་དེ་ཡིན་དེ་ནི་ཐེག་དམན། །གཞན་ཡང་དེ་ལྟར་སློབ་པར་འདོད་
པས། །བསླབ་གསུམ་སློབ་པ་བྱང་ཆུབ་སེམས་དཔའ་། །
དེ་ལྟར་སྐྱེས་བུ་འབྲིང་བློ་སྦྱངས་ནས། །སྐྱེས་བུ་མཆོག་གི་བློ་ལ་སྦྱར་བ། །
ཉན་ཐོས་བྱང་ཆུབ་གཏན་ཐར་མ་ཡིན། །གཏན་དུ་ཐར་པ་ཐམས་ཅད་མཁྱེན་
པ། །དེ་བས་དེ་ཐོབ་རྒྱུ་ལ་འབད་བྱ། །ཉན་ཐོས་རང་རྒྱལ་བྱང་ཆུབ་དག་ནི། །
འབྲོག་དགོན་འཁྱམས་ལ་གྲོང་ཁྱེར་སྤྲུལ་འདྲའམ། །རྒྱ་མཚོའི་བར་དུ་གླིང་་་་
སྤྲུལ་བཞིན་དུ། །བློ་གྲོས་དམན་ལ་ཐེག་པ་དེ་བསྟན། །རབ་བརྒལ་གཅིག་ལ་
རྗེས་ཅང་གཉིས་མིན། །དང་པོ་ཉིད་ནས་ཐེག་ཆེན་ལམ་འཇུག །དེ་ཡི་རྒྱུ་ཡང་
བྱང་ཆུབ་སེམས་ཡིན། །དེ་ཡི་རྩ་བ་སྙིང་རྗེ་ཆེན་པོ། །དེ་ཡང་བྱམས་པ་སྔོན་དུ་
སོང་ལས། །དེ་སྐྱེད་རྒྱུ་ནི་བྱས་པ་གཟོ་བ། །དེ་ཡང་ཐམས་ཅད་མར་ཤེས་ལས་
ཡིན། །རྩ་བ་དེ་ལས་རིམ་གྱིས་འཕེལ་བས། །བྱང་ཆུབ་སེམས་སོགས་ཡོན་ཏན་
ཀུན་འབྱུང་།།
མ་ཉིད་རྒྱུར་བྱས་བྱས་གཟོ་སྒོམ་པ། །ཉོན་མོངས་མིན་པའི་བརྩེ་བའི་རྒྱུར་
དགོངས། །སྡུག་པ་གཞན་རྒྱུར་བྱས་པས་མ་ཡིན། །མ་ལེགས་ན་ནི་ཉོན་མོངས་
ཆགས་པ། །དེ་བས་སྔར་བཞིན་གཙོ་བོར་ལྷས་གསུངས། །དེ་གོམས་ཚད་ནི་ཕ་
རྒན་བུ་གཅིག །ཡོན་ཏན་ཀུན་བརྒྱན་སྡུག་ཅིང་ཕངས་ལ། །ཇི་ལྟར་ཕན་
བཏགས་བློ་སྐྱེ་དེ་བཞིན། །སེམས་ཅན་ཀུན་ལ་གྱུར་ན་དེ་ཡིན། །ལྷ་གཅིག་ཉིད་
ཀྱི་ཞལ་ནས་དེ་གསུངས། །ཚད་མེད་བཞི་པོ་གཞན་ནས་གསུངས་ཀྱང་། །
བྱམས་དང་སྙིང་རྗེ་བསྒོམས་པས་གཉིས་འདུས། །དེ་གཉིས་ཕྱོགས་ཆ་མེད་
ལས་བཏང་སྙོམས། །དགའ་བ་བདེ་ཕྲད་སྡུག་བསྔལ་བྲལ་བའི། །དེ་བས་བཞིར་
གསུང་གཉིས་ཀྱི་ནང་འདུ། །བྱང་ཆུབ་ལ་ཡང་བློ་བརྟན་སྐབས་སུ། །བྱམས་
དང་སྙིང་རྗེ་བྱང་སེམས་སྦྱོང་ན། །ལྟ་བ་བྱེ་བྲག་སྨྲ་བ་འཛིན་ཅིང་། །བདེན་པ་
བཞི་ཡི་སྒོ་ནས་འཇུག་ཀྱང་། །དེ་ཡང་ཐེག་ཆེན་ལ་སློབ་ཐབས་སུ། །སློབ་དཔོན་
霸·34·

པོ་ཏོ་བའི་བེའུ་བུམ་སྔོན་པོའི་རྩ་བ།
རྟ་དབྱངས་ཉིད་ཀྱིས་གསུངས་ཏེ། །མདོ་སྡེ་རྒྱན་ཞེས་བྱ་བའི་ཆོས་ལས། །དེ་ཡི་
མན་ངག་རྒྱས་པར་གསུངས་པས། །དེ་བས་ལྟ་བ་དམན་པར་གྱུར་ཀྱང་། །བྱང་
སེམས་སྦྱོང་ན་ཐེག་ཆེན་ལམ་ཡིན། །ཆོས་གསུངས་དབུ་ཡི་བྱས་གཟོའི་སྐབས་
སུ། །བྱས་པ་གཟོ་དང་མི་གཟོའི་སྐྱོན་ཡོད། །རྔ་ཡི་ཚིགས་བཅད་ལས་འབྱུང་
བཞིན་སྒོམ། །ཆུ་གང་གཉེན་ལ་བྱས་པའི་དངགས་ཀྱང༌། །འདི་དང་གཞན་གྱི་
སྐྱོན་ཡོད་དྲན་པས། །བྱས་གཟོ་རྟག་བརྟེན་མི་གཟོ་རྟག་སྤང་། །སློབ་དཔོན་ཀ་
ཤཱིས་བྱམས་པའི་སྔོན་དུ། །བཏང་སྙོམས་སྒོམ་པར་གསུངས་པའང་ལེགས་་་་་
གསུང་། །སྙོམས་པའི་ས་ལ་ཆུ་བཏང་སླ་བཞིན། །ལྷས་ཀྱང་མ་བཞིན་མཉམ་
སེམས་སྔོན་དུ། །སྒོམ་པར་གསུངས་པའང་དཀྱུས་ས་བསྟན་ནས། །རྟ་རྒྱུག་
བཞིན་དུ་འགྱུར་བ་མན་ངག །ཚེ་འདིར་བྱམས་པས་ཅི་ཙམ་ཁྱབ་པའི། །མ་
འོངས་དུས་ན་བདག་པོར་འགྱུར་བ། །ཆོས་ཉིད་ཡིན་ཞེས་གསང་ཕུར་སྐུ་ཡལ།༎
བྱམས་དང་སྙིང་རྗེ་གོ་རིམ་ངེས་མེད། །དང་པོ་བྱམས་པ་གོམས་ལས་སྙིང་རྗེ། །
བློ་མཐུ་ལྡན་ལ་སྙིང་རྗེ་སྔོན་སོང༌། །བྱམས་པ་གདོད་སྐྱེ་ཕྱིས་ནི་འཆོལ་བ། །།
གོམས་པར་གྱུར་ན་ཅི་ལྟར་ཡང་རུང་། །ཐེག་པ་ཆེ་ལ་སྙིང་རྗེ་གལ་ཆེ། །དེ་ཡང་
སྤྲུལ་ཁར་ཚུད་པ་ལྟ་བུ། །མེད་ནའང་བྱང་ཆུབ་སེམས་དཔའ་མི་འོང་། །དེ་ཡང་
དངོས་པོར་ཞེན་རིང་བརྟན་བྱ། །དེ་ནས་སྟོང་ཉིད་སྒོམ་ཡང་དེར་ཞེན། །ངར་
འཛིན་གོམས་པའི་སྟོང་ཉིད་བསྒོམས་ཀྱང་། །ངར་འཛིན་རབ་ཏུ་སྤང་བར་
དཀའ་བཞིན། །དེ་མ་གོམས་པར་སྟོང་ཉིད་སྒོམ་ན། །སྙིང་རྗེའི་ཕྱོགས་འཛིན་
ཤིན་ཏུ་དཀའ་བས། །དེ་བས་དངོས་པོར་ཞེན་རིང་བརྟན་བྱ། །
ཐོག་མའི་སེམས་བསྐྱེད་དུས་སུ་གསུངས་པ། །བསླབ་བྱ་རྟག་ཏུ་བྱང་་་་
སེམས་སྦྱོང་བ། །རིང་དང་ཐུང་བ་གང་ལེགས་ཀྱང་ཟེར། །གཡོག་གིས་དཔོན་
ལ་དྲིས་པའི་གཏམ་བཞིན། །བྱམས་དང་སྙིང་རྗེ་བྱང་སེམས་སྦྱོང་ན། །ཚིག་
དང་མེད་ཀྱང་སེམས་སྦྱོང་ཡིན་ཏེ། །སེམས་མེད་ཚིག་གིས་དེ་ལྟར་མི་འགྱུར། །
.35.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
སྦྱོང་སྙིང་འདོད་ཕྱིར་ཕན་ཡོན་དྲན་བྱ། །སྡོང་པོ་བཀོད་ལས་གསུངས་པ་་་་་
བཞིན་དུའོ། །དེ་ཡི་ཤེས་བྱེད་ལྷ་གཅིག་ཉིད་ཡིན།།བསྐོར་བའི་ཚེ་ན་ནུབ་དང་
བྱང་དུ། །ལྷས་བསྟན་པའམ་ཀུན་ས་ལི་ལ། གྲོགས་ཀྱིས་ཞུས་ནས་པྲ་ཕབ་
པའམ། །མདོར་ན་སེམས་དེ་ཡོད་ན་ཡོན་ཏན། །ཀུན་ཡོད་དེ་མེད་ཡོན་ཏན་
ཀུན་མེད། །དེ་ལྟའི་ཡོན་ཏན་དྲན་པས་རྟག་སྦྱང་། །དེ་ནི་འབད་པ་ཀུན་གྱིས་
སྤེལ་བྱ། །འབད་པའི་མཆོག་ནི་བྱམས་དང་སྙིང་རྗེ། །བྱང་སེམས་སྦྱོང་བ་
གཞན་ཡང་ཚོགས་བསག །ཚོགས་ཀྱི་མཆོག་ནི་དཀོན་མཆོག་མཆོད་དང་། །
དགེ་འདུན་བསྙེན་བཀུར་གཞན་ཡང་སྣ་ཚོགས། །ལས་སྒྲིབ་སྦྱོང་ཞིང་སྡིག་་་་
གྲོགས་སྤང་ལ། །དགེ་བཤེས་རྟག་བསྟེན་སྟོང་ཉིད་གོམས་བྱ། །དེ་ལ་སོགས་
པའི་སྣ་ཚོགས་ཚུལ་གྱིས། །འཕེལ་བྱ་སེམས་སྦྱོང་བ་ཡང་དེ་ཉིད། །དད་རྩ་བྱང་
སེམས་རྟག་ཏུ་སྦྱོང་ན། །ལྟ་བ་བྱེ་བྲག་སྨྲ་བ་འཛིན་ཡང་། །ཆོས་ཀྱི་གནས་
ལུགས་མྱུར་དུ་རྟོགས་འགྱུར། །ལྷ་ཅིག་བླ་མ་ཤ་བྱིན་བཞིན་ནོ། །ད་ལྟ་བློ་མཐུས་
གོ་བར་ནུས་ན། །དབུ་མ་ཆེན་པོ་ཉིད་ལ་བསླབ་བྱ། །ཆོས་ཀྱི་གནས་ལུགས་ཡེ་
ནས་དེ་ཡིན། །དད་རྩ་བྱང་ཆུབ་སེམས་དང་ཡེ་འགྲོགས། །དད་རྩ་བྱང་ཆུབ་
སེམས་ནི་བརྟན་ན། །དངོས་པོར་འཛིན་ཅིང་འཁོར་གསུམ་ཡོངས་དག །མིན་
ཀྱང་ཐམས་ཅད་མཁྱེན་ཉིད་རྒྱུར་འགྱུར། །ཤེས་རབ་མ་སྦྱངས་རིང་ལ་དེས་
ཆོག །དེ་ལ་སྦྱངས་ནས་དེ་ཡིས་གྲོགས་བྱེད། །སྣ་ཚོགས་ཚུལ་གྱིས་བྱང་ཆུབ་
སེམས་སྦྱོང་། །སེམས་ཅན་ཕན་པ་ཅུང་ཟད་ཅི་བྱས། །བསོད་ནམས་དེ་ནི་དེ་
དང་གཞན་རྣམས། །ཐམས་ཅད་ཐར་པར་བྱ་ཕྱིར་བསྔོ་བྱ། །མྱུར་དུ་མངོན་
རྫོགས་འཚང་རྒྱའི་ཐབས་ཆེན། །ང་མ་མཐོང་བས་མྱ་ངན་བྱེད་ནའང་། །དེས་
ཀྱང་དེ་ཉིད་བཞིན་དུ་བསླབ་བྱ། །དེ་འོག་ང་མ་མཐོང་བའང་དེ་བཞིན། །ཚེ་
འདིར་སྨོན་པ་མན་ཆོད་སེམས་སྦྱོང་། །དེ་གོང་ས་བོན་ཙམ་ཞིག་འདེབས་་་་
ཤིང་། །དེ་སྦྱོང་སྨོན་ལམ་རྟག་ཏུ་འདེབས་ན། །ཕྱག་རྒྱ་ཆེ་ཐོབ་བཞིན་དུ་དོན་
.36

པོ་ཏོ་བའི་བེའུ་བུམ་སྔོན་པོའི་རྩ་བ།
ཆེ།།
དེ་ལྟར་བྱང་ཆུབ་སེམས་ནི་སྦྱངས་ལ། །བྱང་ཆུབ་སེམས་ཀྱིས་འཕངས་
པའི་ཚོགས་བསག །དགེ་བའི་རྩ་བ་ཅི་བྱེད་ཀྱང་རུང་། །དགེ་བཤེས་སྟོན་པའི་
ཞལ་ནས་འདི་གསུངས། །སྦྱོར་བ་བྱང་ཆུབ་སེམས་ཀྱིས་འཕངས་ལ། །དངོས་
གཞི་ཕ་རོལ་ཕྱིན་པ་དྲུག་ལྡན། །ཟིན་རྗེས་མཇུག་ཏུ་བྱང་ཆུབ་ཏུ་བསྔོ། །ཕ་རོལ་
ཕྱིན་ཚུལ་སྤྱོད་ཀུན་དེར་འདུས། །གོ་ཆ་དྲུག་དྲུག་སུམ་ཅུ་དྲུག་དང་། །བཏང་
སྲུང་དག་སྤེལ་བཞི་ནི་དོན་གཅིག།རྩ་དྲུག་བཞིར་འདུས་བཞི་ལ་གྲིམས་ཕྱུང་༎
བཞི་བསྒོམས་ཉིད་ཀྱིས་གོ་ཆའི་གོ་ཆོད། །མདོ་སྡེ་རྒྱན་གྱི་ཕ་རོལ་ཕྱིན་སྐབས།།
བྱང་ཆུབ་སེམས་དཔའི་ཕ་རོལ་ཕྱིན་དྲུག །རེ་རེའང་དྲུག་པོ་ཀུན་གྱི་རྒྱུར་་་་
འགྱུར། །དེ་ལྟ་ན་ནི་ཕྱིན་ཅི་མ་ལོག །དེ་ལས་བཟློག་པ་སེམས་དཔའི་མ་ཡིན། །
དོན་སྒྲ་ཇི་བཞིན་བཟུང་བར་བྱ་མིན། །ཤེས་རབ་བསྒོམ་པར་ཐམས་ཅད་
འདུས་གསུངས། །དེ་ནི་དགོངས་ཅན་དགོངས་པའི་བཞི་ནི། །ལྔ་རྣམས་བརྟན་
ལ་དེ་ནི་དེར་ཞེན། །ཤེས་རབ་མི་འཇུག་པ་ལ་གསུངས་ཡིན། །ཤེས་རབ་
བསྒོམས་ཀྱང་དེ་འདོར་དོགས་མེད། །དེ་ལ་དགོངས་ནས་དེ་ལྟ་བུར་གསུངས། །
ལ་ཀས་། །སྔ་མ་བརྟན་པས་ཕྱི་མ་འཇུག་ཡིན། །དེ་
བས་དེ་ཉིད་དགོངས་ཏེ་གསུངས་པ། །ཕ་རོལ་ཕྱིན་དྲུག་མི་མཐུན་ཕྱོགས་དག །
སྟོང་པར་ཤེས་པས་མི་འཇུག་དེ་སྤོང༌། །ཀུན་རྫོབ་རྒྱུ་འབྲས་མི་སླུར་ཤེས་ནས། །
གཉེན་པོའི་ཕྱོགས་ནི་རྟག་ཏུ་བསྟེན་བྱེད། །དེ་ལྟ་ན་ནི་ཀུན་རྫོབ་དོན་དམ། །
ཕྱིན་ཅི་མ་ལོག་ལམ་གྱི་ཐབས་ཆེན། །བཟློག་ན་ལོག་པར་ལྟ་བའི་རྒྱུ་ཡིན། །
སེམས་དཔའ་ཆེ་ལ་མི་དགེ་བདུན་པོ། །གནང་སྟེ་སྙིང་རྗེས་རང་དབང་
མེད་ན། །ཡིན་ཕྱིར་སེམས་ལ་མཐུ་མེད་རྣམས་ཀྱིས། །སྙིང་རྗེས་ཀུན་རྫོབ་
སེམས་ནི་རྟག་སྦྱོང་། །དེ་དོན་རང་ཉིད་ཞི་དུལ་གཙོར་བྱ། །ལྷག་བསམ་བསྐུལ་
བའི་ཆོས་བཞི་བསྟན་བཞིན། །སྒལ་ཆེན་འཆོས་པའི་དཔེ་ཡང་དེར་བསམ། །ས་
37.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
མ་ཐོབ་པར་མཐས་ཡས་བསྟོད་བཞིན།།བྱས་ན་དེ་ཉིད་སེམས་ཅན་དོན་ཡིན༎
བྱང་ཆུབ་སེམས་དཔའི་བསླབ་པ་རྣམས་ལས། །གནང་དང་བཀག་པ་དཔག་
མེད་གསུངས་ཀྱང་། །བསྡུ་ན་གཉིས་པོ་འདི་ལས་མི་འདའ། །བྱམས་དང་སྙིང་
རྗེ་བྱང་ཆུབ་སེམས་ལྡན། །ཉོན་མོངས་སེམས་དང་མ་འདྲེས་འདུག་ན། །བཀག་
པ་དག་ཀྱང་དེ་ལ་གནང་ཡིན། །ཉོན་མོངས་སེམས་དང་ལྡན་པར་གནས་ཚེ། །
བསྒྲུབ་པར་གསུངས་པའང་དེ་ལ་མ་གནང༌། །དེ་བས་གནང་དང་བཀག་པ་
དག་ནི། །རང་གི་སེམས་ལ་བརྟགས་པས་ཤེས་བྱ། །སོ་སོ་ཐར་དང་སེམས་
དཔའི་སྡོམ་པ། །འདོམ་ན་རང་སེམས་ལྟ་བས་ཚོད་བཟུང༌། །མ་འདྲེས་སེམས་
ན་སེམས་དཔའི་གཙོར་བྱ། །འདྲེས་པའམ་རང་དོན་འདོད་ན་སྔ་མའོ། །སྙིང་
རྗེས་རང་དབང་མེད་པར་གྱུར་ན། །མངོན་ཤེས་མེད་ཀྱང་སར་ཆུད་སྤྱོད་པ། །
བྱས་ཀྱང་ཉེས་མེད་ལྷ་ཅིག་དཔོན་བཞིན། །སོ་སོ་ཐར་དང་སེམས་དཔའི་་་་་་་
གཉིས་ལྡན། །ཐར་ཕྱོགས་ལྟུང་བ་གང་ཟག་གཙོ་བོ། །བྱང་ཆུབ་སེམས་དཔའི་
ཕྱོགས་བྱུང་དཀོན་མཆོག །གཙོ་བོར་གསུངས་པས་བཟློག་པ་ཕལ་བ། །བྱང་
ཆུབ་སེམས་དཔའི་ཚུལ་ཁྲིམས་གང་ཡང༌། །ཚུལ་ཁྲིམས་གསུམ་ཀ་ཚང་བར་
ཤེས་བྱ། །མི་རུང་མི་བྱེད་སྡོམ་པའི་ཚུལ་ཁྲིམས། །དགེ་བ་སྡུད་ཕྱིར་དགེ་བའི་
ཆོས་སྡུད། །དངོས་སམ་བརྒྱུད་པས་སེམས་ཅན་དོན་བྱེད། །དེ་ཕྱིར་གཅིག་ཀྱང་
གསུམ་ཀ་ཚང་བ། །
སྤྱོད་འཇུག་བཟོད་པའི་སྐབས་སུ་གསུངས་པ། །བཟོད་པའི་མི་མཐུན་་་་
ཕྱོགས་ནི་ཞེ་སྡང་། །དེ་ཡི་རྟས་བྱེད་ཡིད་མི་བདེ་བ། །དེ་ཡི་རྐྱེན་ནི་འཇིག་རྟེན་
ཆོས་བརྒྱད། །དེ་བས་སྣ་ཚོགས་ཚུལ་གྱི་གཉེན་པོས། །དེ་གཞོམ་པ་ལ་རྟག་ཏུ་
འབད་བྱ། །སྒྱུ་མར་བསམ་པའང་དེ་ཡི་གཉེན་པོ། །འཁོར་བའི་ཉེས་པ་བསམ་
པས་ཀྱང་ཡིན། །ཡང་ན་དེ་ནི་སྣང་སེལ་ཆེན་པོས། །རྟག་ཏུ་ཞི་བར་བྱས་ན་དེ་
ནི། །བརྒྱད་པོའི་མི་མཐུན་བཞི་ལ་ཡིད་དགའ། །དེ་ལྟར་གྱུར་ན་བཟོད་པ་
*·38

པོ་ཏོ་བའི་བེའུ་བུམ་སྔོན་པོའི་རྩ་བ།
ཚེགས་མེད། །གཞན་ཡང་ཆོས་རྣམས་ཀུན་གྱི་རྒྱུ་ཡིན། །དེ་ཉིད་ཕྱིར་ན་དེ་ཡང་
རྟག་ཏུ། །དེ་ལ་དགོངས་མཛད་དེ་ཡི་ཚིག་ཀྱང་། །མགོ་ཕྱུང་འཇུག་ཕྱུང་དག་
གིས་དེ་གོ། །རྣལ་འབྱོར་ལ་ཡང་ནན་གྱིས་དེ་སྦྱར། །དེ་བས་དེ་ནི་དོ་གལ་ཆེན་
པོ། །ཡིན་ཕྱིར་ཐབས་ཚུལ་ཀུན་གྱིས་དེ་གཞོམ། །འཇིག་རྟེན་ཆོས་ཀྱི་མི་འདོད་
བཞི་ལྡན། །རྣམ་གྲོལ་སྒྲུབ་པས་དེ་ཉིད་འདམ་བྱ། །མ་ཚོར་གཏེར་ལ་གནོད་པ་
མེད་བཞིན། །ཚོར་ན་གཞན་གྱིས་ཁྱེར་བ་དེ་ཉིད། །རྙེད་སོགས་བཞི་པོ་གཞན
ལ་སྣང་ཡང་། །དེ་ཉིད་ཤི་ཟིན་འདྲ་བར་ཤེས་བྱ། །མདོ་སྨད་ཇོ་བོས་སྦྲང་མར་
བླངས་བཞིན།།དེ་བས་རྙེད་སོགས་བཞི་ལ་དགྲར་བཟུང༌། །མངའ་ཐང་མཐའ་
རྒྱས་སྡུག་བསྔལ་མཚོ་རྡོལ། །དངགས་ལས་ཀྱང་འབྱུང་དེ་ལྟར་ཤེས་བྱ། །
དགེ་བའི་ཆོས་ལ་བརྩོན་འགྲུས་རྩོམ་པས། །ཤིན་ཏུ་འཇིགས་སར་ཕྱིན་
པའི་མི་བཞིན། །རྟག་ཏུ་བསམ་པ་ཀུན་གྱི་གྲོགས་ཡིན། །ཡང་ན་འབྲོག་དགོན་
མི་བཟད་འཁྱམས་བཞིན། །ཡང་ན་བཙོན་དོང་བུ་ཆུད་མ་བཞིན། །ཁང་པ་མེ་
འབར་རང་དང་མ་བཞིན། །རྟག་ཏུ་བསམ་པས་དགེ་ཆོས་འབད་བྱ། །ཐོས་པ་
དག་ལ་བརྩོན་འགྲུས་རྩོམ་པ། །ཤེས་རབ་ཞན་ཅིང་འཛིན་སོགས་ཞན་པས། །
ཐོས་པ་གཙོ་བོར་བྱ་བར་མ་གནང༌། །མན་ངག་དག་གིས་སྒྲུབ་པ་གཙོར་བྱ། །
ཐོས་པའི་བག་ཆགས་ཡོན་ཏན་ཆེ་ཡང༌། །དེ་བས་རླབས་ཆེའི་སྒྲུབ་པས་དུས་
འདའ། །གྲོལ་བ་དོན་གཉེར་བརྩོན་འགྲུས་རྩོམ་པས། །སེ་མོ་གྲུ་པ་བཞིན་དུ་མི་
བྱ། །ཁམས་པའི་སྤོགས་ཆེན་ལམ་དུ་འཇུག་བཞིན། །གློད་གུས་རྒྱུན་མ་ཆད་
པས་འཇུག་བྱ། །དར་གཅིག་བརྒྱུགས་པས་གར་ཡང་མི་ཕྱིན། །འགྲོ་ནི་ཡེ་འགྲོ་
བན་མཆོང་ས་མེད། །དེ་སྐད་གསང་ཕུར་སྐུ་ཡལ་དེ་གསུང་། །སྒྲུབ་ལ་བརྩོན་
འགྲུས་རྩོམ་པར་བྱེད་པས། །ཇི་སྲིད་མ་གོམས་པ་ཡི་རིང་ལ། །ཆོས་ལ་ཞུགས་
པའི་བདེ་བ་དག་དང་། །འདོད་པའི་བདེ་བ་དག་གི་མཚན་ཉིད། །ཟན་མར་གྲ་
ཕུབ་ཟ་མཚུངས་ཡིན་ཀྱང་། །མ་བསླབས་གྲ་ཕུབ་ཟ་ཞིང་ཟན་མིན། །མ་གོམས་
.39.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
གང་ཟག་དག་ཀྱང་དེ་བཞིན། །ཆོས་ལ་རིམ་གྱིས་ཞུགས་པའི་མཁས་པ། །
ཉམས་སུ་མྱོང་བས་བསླབས་པའི་ཕྱུགས་འདྲ། །དེ་བས་ཉམས་སུ་མྱོང་ཕྱིར་
འབད་བྱ། །ཟངས་རྦབ་གྱེན་ལ་སྒྲིལ་བ་བཞིན་དུ། །ཚེ་འདིར་ཤི་བསྒྲིམས་མ་
བསྒྲིམས་འབད་ན། །ལ་ཁར་ཐོན་པའི་ཟངས་རྦབ་བཞིན་དུ། །མ་འོངས་པ་ན་
འབད་རྩོལ་མི་དགོས། །ལྷུན་གྱིས་གྲུབ་པའི་ངང་གིས་བོགས་ཆེ། །ཐབས་དང་
ལྡན་པའི་ལས་ཀྱི་སྐབས་སུ། །ལི་སྒོམ་ཟེར་བའི་རྟོགས་པ་དཔེར་བྱས། །སྙིང་
ནས་རྣམ་པར་གྲོལ་བར་འདོད་ན། །མིག་རྒྱང་ཡིད་བསྲིངས་སེམས་རྒྱ་ཡིད་
བསྐྱེད། །ཁོང་སོས་ཡིད་གདའ་བྱ་བྱེད་ཀུན་བོར། །ཚུལ་ཁྲིམས་གཙང་བྱས་
ཐབས་ཚུལ་ཀུན་གྱིས། །ཚོགས་གསོག་སྒྲིབ་སྦྱང་རྣམ་གྲོལ་མི་རིང༌། །འཁོར་ལོ་
བཞི་ནི་ཁྱོད་མངའི་སྐབས་སུ། །བརྩོན་འགྲུས་རྩོམ་པར་འདོད་པ་རྣམས་ཀྱིས། །
སྨ་དབབ་གཟེངས་བསྟོད་གཉིས་ཀྱི་བར་གཞུག །རྒྱུད་མ་ལུག་པར་བརྩོན་་་་་
འགྲུས་མུར་གཞུག །མདོ་ཁམས་བུད་མེད་གླུ་ཚིག་དཔེར་བྱས། །སྟག་རལ་ཅན་
གཅིག་གཡས་ན་བཀྲ་སོགས། །མཐུན་ཡུལ་ལ་སོགས་ཐམས་ཅད་འཛོམས་པ། །
དེ་དག་ལ་ལྟོས་རང་ཅག་ཡི་མུག །ཕྱོགས་གཞན་མཐའ་དག་ཀུན་ནས་བལྟས་
ན། །འཁོར་རྣམ་བཞི་ཡང་འདི་ན་རྒྱུ་ཞིང་། །ཐེག་ཆེན་ངོམ་ཞིང་འདི་ན་སྤྱད་
ཡོད། །རྒྱལ་པོ་མེད་པས་རང་དབང་རང་ཆེ། །ལྷ་ཅིག་ཆོས་ཕྲད་བཤེས་གཉེན་
དེ་ལས། །ལྷག་པ་འཛམ་བུ་གླིང་ནའང་རབ་དཀའ། །བདག་གི་ལེགས་སྤྱོད་
བསླབ་པ་གསུམ་ལྡན། །སྔོན་བསོད་བསགས་པས་འདི་དག་དང་ཕྲད། །དེ་ལ་
སོགས་པའི་ཡོན་ཏན་བལྟས་ན། །ཁོང་དག་དགའ་ཞིང་ཆོས་ལ་འཇུག་བྱ། །དེ་
ལྟར་བསམ་པས་སྨ་དབབ་གཟེངས་བསྟོད། །བརྩོན་འགྲུས་རྒྱུན་མི་འཆད་པའི་
ཐབས་ཆེན། །རིན་ཆེན་ཕྲེང་བའི་སྐབས་སུ་གསུངས་པ། །དུས་དང་གནས་
སྐབས་ཐོག་མཐའ་བར་གསུམ། །བདག་གིས་ཐམས་ཅད་དགེ་བར་འགྱུར་བྱ། །
བྱེ་བྲག་ཚེ་སྟོད་ཚེ་སྨད་བར་དང༌། །ལོ་ལའང་དེ་བཞིན་ཟླ་བ་ཉིན་ཞག །ཐོག་
·40·

པོ་ཏོ་བའི་བེའུ་བུམ་སྔོན་པོའི་རྩ་བ།
མཐའ་བར་དང་གསུམ་པོ་དག་གམ། །ལུས་ངག་ཡིད་གསུམ་སྤྱོད་པ་ཅི་བྱེད། །
ཐོག་མ་བར་དང་ཐ་མ་ཐམས་ཅད། །ཆོས་སུ་འགྱུར་ཞིང་ཆོས་མིན་མ་འདྲེས། །
དེ་ལྟ་ན་ནི་སྐྱེ་བ་དོན་ཡོད། །དེ་ལྟར་འགྱུར་བར་བརྩོན་འགྲུས་བརྩམ་བྱ། །མདོ་
སྡེ་རྒྱན་གྱི་གནས་ལྔའི་སྐབས་སུ། །གནས་ལྔ་དག་ལ་བརྩོན་འགྲུས་བརྩམ་པ། །
བདག་ཅག་ཚེ་ཐུང་བར་ཆད་མང་ལ། །བློ་ཡང་དམན་པས་རིག་པའི་གནས་
ལྔ། །ཚེ་འདིར་ཐམས་ཅད་བསླབ་པར་མི་ནུས། །ཅུང་ཟད་ནུས་ཀྱང་དེ་ཉིད་
གནོད་འགྱུར། །དེ་ཕྱིར་ནང་རིགས་ཕྱོགས་གཅིག་མན་ངག །བསྒོམས་པས་ཚེ་
འདི་དོན་ཡོད་བྱས་ལ། །རིག་པའི་གནས་ལྔ་སྨོན་ལམ་གྱིས་སྦྱང་། །བརྩོན་
འགྲུས་ཀྱིས་ནི་དགེ་ཆོས་འཕེལ་བ། །ཇི་ལྟར་འཕེལ་ལུགས་བཤེས་དེས་་་་་་
གསུངས་པ། །ཚེ་འདིར་གཉེན་པོའི་སྟོབས་དང་ལྡན་པས། །ཤིན་ཏུ་འཕེལ་ཡང་
དེ་ཙམ་ཚོད་ཀྱིས། །སངས་རྒྱས་མི་འགྲུབ་མ་འོངས་དུས་ན། །རྣམ་སྨིན་རྒྱུ་
མཐུན་དག་གི་འཕེལ་གྱིས། །བརྒྱ་འམ་སྟོང་ལ་སོགས་པར་འཕེལ་འགྱུར། །དེ་
ཙམ་གྱིས་ཀྱང་མི་འགྲུབ་མོད་ཀྱི། །རང་ལ་རྒྱུ་ཡོད་སངས་རྒྱས་བྱིན་རློབ། །རྒྱུ་
མེད་པ་ལ་དེས་ཀྱང་ཐབས་མེད། །སྒྲིབས་ཤིང་རྒྱུ་དང་མི་ལྡན་ཁུངས་དྲངས། །
དེ་བས་རྒྱུ་ལྡན་དེ་ཡིས་བྱིན་བརླབས། །དེ་རྣམས་ཀྱིས་འཕེལ་མྱུར་དུ་སངས་
རྒྱ། །ཇི་ལྟར་འཕེལ་བའི་ལུགས་ནི་དེ་ཡིན། །
བསམ་གཏན་ལེའུའི་སྐབས་སུ་གསུངས་པ། །ཏིང་འཛིན་ལྡན་པས་ཤེས་
རབ་འཕེལ་འགྱུར། །ཤེས་རབ་ཀྱིས་ནི་ཉོན་མོངས་འཇོམས་བྱེད།།ཏིང་འཛིན་
བསྐྱེད་ཕྱིར་ཡན་ལག་ལ་གནས། །དེ་ཡི་གཙོ་བོ་ཡན་ལག་ཚུལ་ཁྲིམས། །རྒྱལ་བ་
བྱམས་པས་གསུངས་པ་བཞིན་དུ། །འབྲས་བུ་ལྔ་ཡིས་དེ་ཡི་གྲོགས་བྱེད། །སྣོད་
ཀྱི་རྣམ་པར་སྨིན་བརྗོད་ལ་སོགས། །རྣམ་པར་སྨིན་པས་དེ་ཡི་སྣོད་འགྱུར། །དེ་
ཡི་དབང་གིས་སྟོབས་དང་ལྡན་འགྱུར། །རྒྱུ་མཐུན་དེ་འདོད་བྱེད་པས་དེ་་་་
འཕེལ། །བྲལ་འབྲས་དེ་ཡི་མི་མཐུན་ཕྱོགས་བྲལ། །དེ་ལྟའི་ཚུལ་གྱིས་དེ་ཡི་ཡན་
41.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད། .
ལག །གྲོགས་ནི་ལྟ་དང་སྤྱོད་པ་མཚུངས་པ། །ལྟ་བ་དབུ་མ་སེམས་ཙམ་སོགས་
མིན། །ཇི་ལྟར་བྱེད་ཚུལ་བསམ་པ་མཐུན་པ། །དེ་ནི་གལ་ཆེ་མི་མཐུན་ན་ནི། །
ལ་ལ་དབེན་འདོད་ལ་ལ་གཡེང་འདོད། །ལ་ལ་སྒོམ་འདོད་ལ་ལ་ཉན་འདོད། །
དེ་ལ་སོགས་པ་མི་མཐུན་གྱུར་ན། །གཅིག་ལ་གཅིག་བརྟེན་འགྲིབ་པར་འགྱུར་
ཞིང་། །འཕེལ་བར་མི་འགྱུར་མཐུན་པ་གལ་ཆེ། །གཞུང་མཁན་དུ་ཡང་སྒོམ་
རིམ་གསུངས་དུས། །ཞི་གནས་ལྷག་མཐོང་རྣལ་མ་ཚེ་འདིར། །ཐག་རིང་དེ་ཡི་
རྗེས་མཐུན་དག་ཀྱང་། །རབ་དཀར་དེ་དག་ས་བོན་གྲུང་པོ། །ཅི་ཐེབས་བྱ་ཞིང་
དེ་གཉིས་ལས་ཀྱང་། །ལྷག་མཐོང་ས་བོན་གལ་ཆེ་དེ་ཡང་། །སོ་སོར་རྟོག་པ་
འབའ་ཞིག་དག་གིས། །བྱམས་སོགས་ཀུན་ལ་དེ་ལྟར་བརྟག་བྱ། །ངེད་ལའང་
མཐོང་ཐོས་ཉམས་མྱོང་ཡོད་དེ། །གནས་པ་བཟང་ཟེར་ཀུན་གྱིས་སྨོན་པ། །
དེང་སང་མཐུ་བྱེད་ཡན་ཆད་ལ་གཏུགས། །སོ་སོར་རྟོག་པ་མང་དུ་བྱེད་པ། །
གཉེན་པོ་ཆེ་གྱུར་ཉམས་སུ་མྱོང་བས།།ལྷག་མཐོང་ས་བོན་གྲུང་པོ་གལ་ཆེ། །སོ་
སོར་རྟོག་པས་མང་དུ་གནས་བྱ། །བཤེས་དེས་དེ་གསུང་ད་ལྟ་ཅུང་ཟད། །
བསྒོམས་པ་ལ་བརྟེན་མ་འོངས་དུས་ན། །རྒྱུན་མི་འཆད་དུ་བསྒོམ་པར་འགྱུར་
བྱ། །གསུངས་པས་གཞན་ལའང་བསྒྲེ་བར་ཤེས་བྱ། །དེ་ནི་དོན་ཀུན་འགྲུབ་
པའི་ཐབས་ཆེན། །དགེ་བའི་རྩ་བ་བཏང་བའི་སྐབས་སུ། །ད་ལྟ་སྣ་ཚོགས་ཚུལ་
གྱིས་བསྒོམས་ལ། །ཚུལ་ཁྲིམས་དག་ཅིང་སྨོན་ལམ་བཏབ་ན། །འདི་ཡི་འོག་
རོལ་སྐྱེ་བ་དྲན་པས། །རང་བཞིན་རྣལ་འབྱོར་འོང་བ་ཆོས་ཉིད། །དེར་མ་གྱུར་
ཀྱང་བློན་པོའི་བུ་འམ། །ལྷ་ཅིག་བྱིན་རློབས་བླ་མ་དེ་འམ། །དཔོན་དྲུང་ཆོས་
ལྟའི་དགེ་ཚུལ་དེ་བཞིན། །བླ་མས་འབུགས་བྱས་ཙམ་གྱིས་ཨ་དྷུ། །དེར་མ་གྱུར་
ཀྱང་བླ་མས་ཁྲིད་དུས། །ཇི་ལྟར་ཁྲིད་བཞིན་སྐྱེ་བ་ཆོས་ཉིད། །དེ་བས་ཁྲིམས་
དག་རྟག་ཏུ་བློ་སྦྱང་། སྨོན་ལམ་དག་གི་ཁ་ལོ་བསྒྱུར་བྱ། །།དེ་ལྟ་ན་ནི་དེ་
འགྲུབ་ཐབས་ཆེན། །རིན་ཆེན་ཕྲེང་བའི་ནགས་སྦྱིན་སྐབས་སུ། །སྣ་ཚོགས་རྒྱུ་
*42.

པོ་ཏོ་བའི་བེའུ་བུམ་སྔོན་པོའི་རྩ་བ།
ཡིས་ཏིང་འཛིན་འགྲུབ་འགྱུར།།ཚུལ་ཁྲིམས་ཤེས་རབ་དག་ཀྱང་དེ་བཞིན།།དེ་
ལ་བློ་སྦྱང་དེ་ཡིས་རྐྱེན་སྦྱར། །གཞན་ཡང་དེ་ཉིད་ལ་སྦྱར་ལ་སོགས། །མཐུན་
པའི་རྐྱེན་སྒྲུབ་འགལ་བའི་རྐྱེན་སྤང༌། །རྒྱུ་མེད་པར་ནི་གང་ཡང་མི་འགྲུབ། །
ཅུང་ཟད་བསྒོམས་པས་དེ་མ་བྱུང་ན། །མན་ངག་ལན་སྙམ་གཞན་དུ་དེ་ཚོལ།།
དེས་ཀྱང་མ་བྱུང་གཞན་དུའང་དེ་ཚོལ། །དེ་བཞིན་བྱེད་ན་ཁྱི་བྱ་སྙེག་བཞིན། །
ཐ་མར་དེ་འགྲོ་ཅི་ཡང་མི་འོང་། །དགེ་བཤེས་དེས་གསུངས་ད་ལྟ་ངེད་ཅག །
སེམས་ཤིག་གནས་གནས་པུ་གཅིག་འདོད་དེ། །དེ་དང་ངེད་ཅག་འཁོར་བར་
འཁྱམས་ཚེ། །སྲིད་རྩེའི་ཏིང་འཛིན་མན་ཆད་ལན་མང་། །མ་ཐོབ་མ་མྱོང་གང་
ཞིག་ཡོད་དེ། །འོན་ཀྱང་དེས་ཀྱང་ཐར་པ་མ་ཐོབ། །བྱང་ཆུབ་སེམས་དེ་སྔོན
ཆད་མ་སྐྱེས། །འབྲིང་བློ་རྣལ་མའང་སྐྱེས་པར་མ་གྱུར། །སྐྱེས་ན་ཐེག་ཆུང་ལམ་
སྣ་ཟིན་ཡིན། །ད་ལྟ་བདག་ཅག་འདི་ལྟར་མི་འགྱུར། །དེ་བས་ད་རེས་སྔར་མ་
མྱོང་བའི། །བྱང་ཆུབ་སེམས་དེ་ཅི་སྐྱེ་བྱས་ལ། །སྣ་ཚོགས་ཚུལ་གྱིས་ཚོགས་
རྣམས་བསགས་ཏེ། །མ་འོངས་དུས་ན་འཁོར་ལོ་བཞི་ལྡན། །ཅི་ཡོད་བྱ་ཕྱིར་
སྨོན་ལམ་རྒྱུ་བསགས། །མ་འོངས་དུས་ན་མུར་བཅུག་འགྲོར་རུང་། །ཚེ་འདིར་
ཁྱད་པར་ཅན་ནི་རབ་དཀའ། །
ཤེས་རབ་ལེའུའི་སྐབས་སུ་གསུངས་པ། །དང་པོ་སྐྱབས་སུ་འགྲོ་བ་ནས་
བཟུང་། །འཆི་དང་ལས་འབྲས་བདེན་པ་བཞི་དང་། །བྱམས་དང་སྙིང་རྗེ་བྱང་
ཆུབ་སེམས་དང་། །ཕ་རོལ་ཕྱིན་དྲུག་ལ་སོགས་མཐའ་དག །ཤེས་རབ་མེད་ན་
ལམ་དུ་མི་འགྱུར། །དེ་བས་བླ་མ་དམ་པར་བསྟེན་པས། །དང་པོར་ཐོས་བྱ་དེ་
ནས་བསམ་སྒོམ། །དེ་ལྟའི་ཤེས་རབ་ཀུན་གྱི་གྲོགས་ཡིན། །ཤེས་རབ་ལྡན་ལ་
ཡོན་ཏན་ཀུན་བརྟེན། །ལས་འབྲས་སྙིང་རྗེ་ལ་སོགས་དག་ལ། །ཤིན་ཏུ་བརྟན་
པར་མ་གྱུར་པ་ཡིས། །སྟོང་ཉིད་སྒོམ་ལ་འཇུག་པར་བྱས་ན། །ཉེས་དམིགས་
གཉིས་ལས་གང་ཡང་རུང་འབྱུང་། །ཡིད་མ་ཆེས་ན་ཆོས་མིན་ཞེས་སྤོང་། །ཡིད་
43.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
ཆེས་ན་ནི་ཆད་པར་ལྟ་འགྱུར།། །དེ་ཕྱིར་དང་པོར་ཐབས་རྣམས་བརྟན་བྱ། །
བརྟེན་པས་སྟོང་ཉིད་སྒོམ་པར་བྱས་ན། །ཆོས་རྣམས་སྟོང་པ་ཉིད་དུ་མོས་་་་
ཀྱང་། །ལས་ཀྱི་རྣམ་པར་སྨིན་ལ་ཡིད་ཆེས། །དེ་མ་རྟོགས་པའི་སེམས་ཅན་
རྣམས་ལ། །སྙིང་རྗེ་ཆེན་པོ་ངང་གིས་འབྱུང་ཡིན། །དེ་བས་དེ་ལྟར་བསྒོམ་པ་
མན་ངག །ལས་དང་པོ་བས་དང་པོར་ཐབས་བརྟན། །བརྟེན་པས་ཤེས་རབ་
ཐབས་ནི་རེས་འཇོག།མི་ཡི་རྐང་པ་གཡས་དང་གཡོན་བཞིན། །ཤིན་ཏུ་བརྟན་
པས་བྱ་ཡི་གཤོག་བཞིན། །ཆོས་རྣམས་སྟོང་ཉིད་སྒོམ་ལ་འཇུག་པ། །རིམ་གྱིས་
འཇུག་བྱ་མོད་ནས་མ་ཡིན། །བཙུན་མོ་ཤི་བའི་བརྡ་སྤྲོད་བཞིན་ནམ། །ཕྱུགས་
འདུལ་བཞིན་ནམ་བུ་སྟོར་བཞིན་ནམ། །རྒྱ་མཚོར་འཇུག་བཞིན་དེ་ལྟར་་་་་་
བསླབས་ན། །སླ་བས་འཇུག་འགྱུར་བཟློག་ན་མ་ཡིན། །སྐྲག་པས་སྤོང་ངམ་
ཆད་ལྟ་ཉིད་འགྱུར། །བསླབ་བཏུས་ཡབ་སྲས་མཇལ་བའི་ཁུངས་དྲངས། །
གཞན་གྱི་དྲིང་ལ་མི་འཇོག་སྐབས་སུ། །བདག་ཅག་གཞན་དྲིང་མི་འཇོག་པ་
ནི། །འདི་ལྟར་དད་དང་བྱང་ཆུབ་སེམས་སོགས། །བརྟན་བསྒོམས་འདི་ནས་
གསུང་བཞིན་སློབ་ཅིང་། །ཡབ་སྲས་མཇལ་ནས་གསུངས་པ་བཞིན་དུ། །དེ་
ལྟར་མང་དུ་སོ་སོར་རྟོག་ལ། །གཙོ་བོར་ཐབས་ལ་གནས་པར་བྱེད་ཅིང་། །
ཐབས་ཀྱང་སྣ་ཚོགས་ཚུལ་གྱིས་བྱེད་ན། །གཅིག་གི་བར་ཆད་གཅིག་གིས་སེལ་
འགྱུར། །དེ་ཀུན་སྒྱུ་མར་ཤེས་པ་དག་གིས། །དེ་ལྟར་ཐག་བཅད་ལམ་དེར་
འཇུག་བྱ། །སྒུ་རུ་རུ་རུ་གཞན་དུ་མི་ཚོལ། །དེ་ལས་གཞན་གྱིས་ཇི་སྐད་བསྟན་
ཀྱང་། །གར་འགྲོའི་ལམ་དེ་ང་ཉིད་ཀྱིས་ཤེས། །འགྲོ་མྱོང་མེད་ཀྱང་བེར་ཀ་དེར་
སྟོན། །མི་གསུམ་ཁམས་ནས་དབུས་སུ་འོངས་བཞིན། །བྱེད་ན་གཞན་དྲིང་མི་
འཇོག་དེ་ཉིད། །གོང་དུ་ཐབས་རྣམས་བརྟན་པར་གྱུར་པས། །ཤེས་རབ་སློབ་
ཚེ་འདི་ལྟར་ཡང་བསམ། །ལས་འབྲས་སེམས་པའི་དུས་ནའང་འདི་ལྟར། །ཅི་
ཡང་མིན་པའི་འཁྲུལ་བའི་ལས་ལས། །ཅི་ཡང་མིན་པའི་འཁྲུལ་བའི་འབྲས་བུ༎
44.

པོ་ཏོ་བའི་བེའུ་བུམ་སྔོན་པོའི་རྩ་བ།
འཁྲུལ་བ་མ་བྲལ་བ་ལ་བསྙོན་མེད། །སྐྱེ་བ་ནམ་མཁའ་ལྟ་བུར་ཤེས་ནས།།ལས་
ཀྱི་སྐྱེ་བ་དང་བྲལ་གསུངས་ཕྱིར། །རྨི་ལམ་ཆུས་ཁྱེར་སྡུག་བསྔལ་བཞིན་དུ། །
འཁོར་བ་མཐའ་དག་སྡུག་བསྔལ་ཀུན་ཀྱང་། །དེ་ལྟར་ཤེས་བྱ་འཁྲུལ་བ་ལས་
བྱུང་། །དེ་ཕྱིར་འཁྲུལ་བ་སྤོང་བར་འབད་བྱ། །སེམས་ཅན་ཀུན་ཀྱང་དེ་འདྲར་
ཤེས་པས། །འགྲོ་ལ་སྙིང་རྗེ་ཆེན་པོ་བསྐྱེད་ལ། །ཀུན་གྱི་འཁྲུལ་བ་སྤང་བར་བྱ་
ཕྱིར། །བརྩོན་པ་བརྒྱ་འགྱུར་དག་ཏུ་བྱ་རིགས། །དེ་ཡང་འཁོར་དང་མྱ་ངན་
འདས་དང་། །དེ་ཐོབ་ལམ་ཡང་འདི་ལྟར་ཤེས་བྱ། །སྒྱུ་མ་མཁན་པོས་བློན་པོ་
བསླུས་བཞིན། །མཚོ་དང་དེ་རྒལ་གྲུ་དང་མཉན་པ། །འཁྲུལ་བ་མ་བྲལ་བ་ལ་
བསྙོན་མེད། །མ་འཁྲུལ་བ་ལ་གང་ཡང་མ་ཡིན། །དེ་ཡི་སྐབས་སུ་འདི་གཉིས་
ཁུངས་དྲངས། །ནམ་མཁས་བྱས་པའི་མདུད་པ་དེ་ནི། །ནམ་མཁའ་ཉིད་ཀྱིས་
གྲོལ་བར་འགྱུར་རོ། །ཁ་ཅིག་ཐོས་བསམ་དུས་ན་རིགས་པས། །རང་བཞིན་
པར་གཏ །སྒོམ་དུས་མི་རྟོག་འབའ་ཞིག་སྒོམ་ཟེར། །དེ་ལྟ་
ན་ནི་འབྲེལ་མེད་སྟོང་ཉིད། །ལོགས་སུ་སྒོམས་ཕྱིར་གཉེན་པོར་མི་འགྱུར། །དེ་
ལྟ་བས་ན་སྒོམ་དུས་ཉིད་ན། །གཅིག་དང་དུ་བྲལ་རྟེན་འབྲེལ་ལ་སོགས། །གང་
ལ་གོམས་པས་སོ་སོར་བརྟག་ཅིང་། །ཅུང་ཟད་མི་རྟོག་ཉིད་དུའང་གནས་བྱ། །
དེ་ལྟར་བསྒོམས་ན་ཉོན་མོངས་གཉེན་པོ། །ལྷ་གཅིག་རྗེས་སུ་འབྲང་བར་་་་་
འདོད་ཅིང་། །ཕ་རོལ་ཕྱིན་ལུགས་སྤྱོད་པར་འདོད་པས། །ཤེས་རབ་བསྒོམ་
པའི་ལུགས་ནི་དེ་ཡིན། །དེ་ཡང་གང་ཟག་བདག་མེད་གོམས་པས། །དེ་ནས་དེ་
ལྟར་རྗེས་སུ་འཇུག་བྱ། །
འཁོར་བའི་རྒྱུ་གཙོ་མ་རིག་ཡིན་ཏེ། །དེ་ཡང་བདག་མེད་བདག་ལྟ་གཙོ་
བོ། །ཚེ་འདིར་བདག་བདེ་འདོད་པས་ངན་སོང་། །ཕྱི་མར་བདག་བདེ་འདོད་
པས་ལྷ་མི། །བདག་ཞི་བདེ་འདོད་གཟུགས་དང་གཟུགས་མེད། །བདག་མེད་པ་
ལ་མྱ་ངན་འདས་པ། །དེ་ཕྱིར་བདག་ལྟ་གཞོམ་ལ་འབད་བྱ། །རྟག་དང་ཆད་
·45·

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
སོགས་ལྟ་ངན་སེལ་བ། །རྟེན་ཅིང་འབྲེལ་འབྱུང་བསྒོམས་པས་ཡིན་ཏེ། །།དེ་
ཡང་གྲངས་ཙམ་བགྲང་བས་མ་ཡིན། །མན་ངག་གསུམ་གྱིས་བསམ་པར་བྱ་སྟེ༎
རྟག་མིན་ཆད་མིན་རྐྱེན་ཉིད་འདི་ཙམ།།ཕ་རོལ་འདི་མི་འགྲོ་བས་རྟག་མིན། །
འདི་མེད་ཕ་རོལ་མིན་པས་ཆད་མིན། །རྐྱེན་འདུས་ཙམ་ལས་གཞན་མེད་བྱས་
མིན། །རྟག་ཏུ་དེ་ལྟར་སེམས་ལ་འཇུག་ན། །རྟག་དང་ཆད་སོགས་ལྟ་ངན་དེས་
སེལ། །སྟོང་པ་ཉིད་ཀྱང་མྱུར་དུ་རྟོགས་འགྱུར། །རིན་ཆེན་ཕྲེང་བའི་སྤེལ་མའི་
སྐབས་སུ། །དབུ་མ་ཞེས་བྱའི་དོན་ཡང་འདི་སྟེ། །ཡོད་མེད་མཐའ་ལས་འདས་
ཕྱིར་དབུ་མ། །ཆོས་རྣམས་ངོ་བོ་ཉིད་ཀྱིས་ཡོད་མིན། །ཡོད་པ་མེད་པས་མེད་
པའང་ཡོད་མིན། །དེའི་ཕྱིར་ཡོད་མེད་མཐའ་འདས་དབུ་མ། །ཡང་ན་དངོས་
རྣམས་ཐ་སྙད་དུ་ཡོད། །མེད་མིན་དོན་དམ་མེད་པས་ཡོད་མིན། །དེའི་ཕྱིར་
ཡོད་མེད་མཐའ་འདས་དབུ་མ། །ཞེས་གསུངས་དབུ་མའི་དོན་ནི་དེའོ །རྣམ་
པར་དཀར་བར་ཕྱིན་པ་རྣམས་ཀྱིས། །འདི་ལྟར་ཡང་ནི་ཤེས་པར་བྱ་སྟེ། །ཆོས་
རྣམས་ཀུན་གྱི་ཆོས་ཀྱི་དབྱིངས་ནི། །སྣ་ཚོགས་མ་ཡིན་གཅིག་ཏུ་ཤེས་བྱ། །རྣལ་
འབྱོར་སྤྱོད་པའི་དབུ་མ་སོགས་ཀྱིས། །ཀུན་རྫོབ་ཏུ་ཡང་ཐ་དད་མེད་འདོད། །
བྱེ་བྲག་སྨྲ་བ་ཡན་ཆད་ཀུན་གྱིས། །བདག་ནི་ཀུན་རྫོབ་ཏུ་ཡང་མི་འདོད།
བདག་དང་གཞན་ནི་ལྟོས་ནས་བཞག་པ། །ཡིན་ཕྱིར་གཞན་ནི་གྲུབ་པར་མི་
འགྱུར། །དེ་ཕྱིར་ཀུན་རྫོབ་ཏུ་ཡང་དེ་མིན། །ལྷ་ཅིག་ཉིད་ལ་གཞན་གྱིས་ཞུས་
པ། །སྣང་བ་སེལ་དང་མི་སེལ་གང་བཞེད། །ཞུས་ཚེ་གཏམ་རྒྱུད་དཔེ་ཡིས་གོ་
བྱས། །སྒྱུ་མ་མཁན་པོས་བློན་པོ་བསླུས་བཞིན། །ཡང་ན་རབ་རིབ་ཅན་གྱིས་
མཐོང་བཞིན། །ཀུན་རྫོབ་དོན་དམ་དེ་ལྟར་ཡིན་ན། །དེ་ལ་སེལ་དང་མི་སེལ་
གང་ཟེར། །དེ་སྐད་གསུངས་པས་རབ་རིབ་ནད་ཀྱིས། །དེང་ཟིན་རབ་རིབ་
བསལ་ཕྱིར་འབད་བྱ། །སྣང་བ་སེལ་དང་མི་སེལ་ལ་སོགས། །ཐོས་པ་ཙམ་གྱིས་
གང་བདེན་མི་རྟོགས། །སྣ་ཚོགས་ཚུལ་གྱིས་ཚོགས་བསགས་བསྒོམས་པས། །
46.

པོ་ཏོ་བའི་བེའུ་བུམ་སྔོན་པོའི་རྩ་བ།
གང་ལྟར་བདེན་པ་རང་གིས་ཤེས་འགྱུར། །དེ་བས་ཚོགས་བསག་བསྒོམས་ལ་
འབད་བྱ། །ལས་དང་པོ་ལ་ལྟ་བའི་དགོས་པ། །ཆུ་དུག་ལངས་པ་ལྟ་བུ་ཡིན་ཏེ།།
ལུང་དང་རིགས་པ་གཉིས་ལ་བརྟེན་ནས། །ནན་གྱིས་རང་སེམས་དབང་དུ་མི་
གཏོང་། །རྟག་ཏུ་ཕ་རོལ་ཅི་ཕྱིན་གཙོར་བྱ། །ཕ་རོལ་ཕྱིན་ནས་རང་ལ་རང་
གནས། །
སྟོན་མིན་ལུགས་ཀྱང་འཕགས་པ་འོད་སྲུང་། །དེ་ནས་བརྒྱུད་པ་མན་ཆད་
ཡིན་ཏེ། །ཇོ་བོ་སེ་བཙུན་ཞལ་ནས་དེ་གསུང༌། །ཤེས་དང་ངས་ཀྱང་དེ་ལུགས་
ལེགས་ཤེས། །སྒོམ་ནི་དར་ཅིག་ཙམ་ཡང་མ་བསྒོམས། །མི་སྒོམ་རྒྱུ་ཡང་ཐེག་
ཆེན་ལམ་མིན། །སློབ་དཔོན་ཀ་ཤཱི་ལ་སོགས་རྣམས་ཀྱིས། །དེ་ཡི་ལུགས་ནི་
ལེགས་པར་སྤངས་ཟིན། ལམ་།ཤེས་རབ་
ཙམ་གྱིས་མྱ་ངན་འདས་འཆིང་། །ཡང་ན་འཁོར་བ་ཉིད་དུའང་འཆིང་འགྱུར༎
ཐབས་མེད་ཤེས་རབ་རྣལ་མའང་མི་སྐྱེ། །དེ་བས་ཐབས་དང་བཅས་པ་མཆོག་
ཡིན། །ཐབས་ཀྱང་ཤེས་རབ་མེད་ན་འཁོར་རྒྱུ། །ཤེས་རབ་དག་གིས་འཆིང་བ་
བཅད་པས། །ཐར་པའི་རྒྱུ་ཡིན་འཕེལ་ཡང་དེར་ཆེ། །དེ་བས་གང་རུང་རེ་རེ་མ་
ཡིན། །གཞན་ཚོགས་རེ་རེ་མ་ཚང་བས་ཀྱང་། །མ་ཡིན་རི་མོ་མཁན་ནི་ཇི་
བཞིན། །རྒྱུ་རྣམས་ཐམས་ཅད་འདུས་ལས་སངས་རྒྱས། །བསོད་ནམས་དག་གི་
རྒྱུ་མཐུན་སྐབས་སུ། །རྒྱུ་དུས་འཁོར་བའི་སྐྱོན་ལ་བརྟགས་དང༌། །སྙིང་རྗེས་
གཉིས་ལ་གནས་པར་མི་བྱེད། །ཡང་ན་མཚན་ཉིད་རིག་དང་སྙིང་རྗེས། །དེ་
དག་མི་གནས་ཐེག་ཆེན་ལུགས་ཡིན། །དེ་ལ་འབྲས་བུའང་མི་གནས་ཆོས་ཉིད༎
དེ་བས་སངས་རྒྱས་རྗེས་སུ་དྲན་པར། །བསོད་ནམས་རྒྱུ་མཐུན་ཟད་མེད་ལས་
ཡིན། །དེ་ལྟ་ན་ནི་རྒྱུ་འབྲས་མཐུན་འགྱུར། །སྟོང་ཉིད་གོམས་བྱེད་རྒྱུ་མཐུན་
སོགས་དང་། །སྙིང་རྗེ་མིན་ན་ཇི་ལྟར་མི་གནས། །བསོད་ནམས་རྒྱུ་མཐུན་དག་
ཀྱང་ཇི་ལྟར། །འཁོར་དང་མྱ་ངན་འདས་མི་གནས་པའི། །བྱང་ཆུབ་སེམས་
47.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
དཔའ་དག་གི་ཚུལ་ནི། །འཁོར་བའི་སྐྱོན་ཡང་ལེགས་པར་མཐོང་ཞིང་། །སྙིང་
རྗེས་ཀྱང་ནི་རང་དབང་མེད་ན། །དེ་ལྟར་ན་ནི་གཉིས་ལ་མི་གནས། །དཔེར་ན་
འབྲོག་དགོན་འཁྱམས་ལ་གྲོང་ཁྱེར། །ཐེམ་པར་རྐང་པ་བཞག་ནས་བུ་དྲན། །
ཁང་པ་མེ་འབར་ནང་ནས་བྲོས་པས། །བུ་དྲན་ནང་དུ་འཇུག་པ་བཞིན་་་་
ནམ། །མི་གཙང་དོང་དུ་ལྷུང་བའི་བུ་ལ། །མ་ཡིས་ཇི་ལྟར་བྱེད་པ་དེ་བཞིན། །
་བྱང་ཆུབ་སེམས་དཔའ་འཁོར་བར་གནས་ཀྱང་། །རང་བཞིན་ཤེས་པས་སྐྱོན་
གྱིས་མི་གོས། །སྙིང་རྗེས་འཁོར་བ་སྤོང་བར་མི་བྱེད།།གཉིས་ལ་མི་གནས་བྱང་
ཆུབ་སེམས་དཔའ། །སྙིང་རྗེས་རང་དབང་མེད་པར་འཕངས་པས། །སྟོང་ཉིད་
མཉམ་གཞག་དུས་ནའང་ཟུང་འབྲེལ། །རྗེས་ཐོབ་ཐབས་ལ་གོམས་བྱེད་དུས་
ནའང་། །རང་བཞིན་ཤེས་པས་དེ་ཡང་ཟུང་འབྲེལ། །བྱང་ཆུབ་སེམས་དཔའ་
དགེ་བ་ཅི་བྱེད། །དེ་གཉིས་ཟུང་དུ་འབྲེལ་བས་བསྒྲུབ་བྱ། །ལྷག་མཐོང་དུས་ན་
སྣང་ཡང་མེད་པ། །གཙོར་བྱ་རེས་ནི་ནམ་མཁའ་བཞིན་དུའོ །འཚོལ་བར་
བསམས་པས་ངེས་པར་མྱུར་ཡིན། །དེ་རྗེས་དེ་མ་རྟོགས་ལ་སྙིང་རྗེ། །དེས་
བསླངས་སྣ་ཚོགས་ཚུལ་གྱིས་ཚོགས་བསག །སྟོང་པ་སྙིང་རྗེའི་སྙིང་པོ་ཅན་་་་
དང་། །དམིགས་པ་མེད་པའི་བྱམས་པ་སོགས་ནི། །སྦྱོར་བའི་དུས་ན་སྙིང་རྗེ་
ཞེན་པས། །དངོས་གཞི་སྟོང་ཉིད་སྒོམ་ཡང་དེར་འབྲེལ། །དེས་ན་དེ་ལ་དེ་དག་
མིང་ཐོབ། །ཐབས་དང་ཤེས་རབ་ཟུང་མ་འབྲེལ་ན། །བདག་མེད་རྣམ་གཉིས་
རྟོགས་ཙམ་གྱིས་མིན། །ཉན་ཐོས་ཀྱིས་ཀྱང་ཆོས་ཀྱི་བདག་མེད། །རྟོགས་པར་
སློབ་དཔོན་ཟླ་གྲགས་གསུང་སྟེ། །དེ་ཡི་ཁུངས་ཀྱང་ས་བདུན་པ་ལ། །ཉན་ཐོས་
སེམས་ཀྱིས་མི་འཕྲོགས་གསུངས་ཕྱིར། །གང་ཟག་བདག་མེད་ཙམ་ལས་མིན་
ན། །ས་བདུན་པ་ལ་དོགས་བསུ་ཅི་དགོས། །མཐོང་ལམ་སྐྱེས་ནས་བྱེ་བྲག་ཕྱེད་
ཕྱིར། །དེ་བས་བདག་མེད་གཉིས་ཀ་རྟོགས་ནས། །འོན་ཀྱང་ཉན་ཐོས་སེམས་
ཀྱིས་འཕྲོགས་པ། །ཐབས་དང་ཟུང་མ་འབྲེལ་བས་ལན་ཡིན། །ཅི་ཡང་མིན་
48.

པོ་ཏོ་བའི་བེའུ་བུམ་སྔོན་པོའི་རྩ་བ།
པས་སྡུག་ཏུ་བཅུག་པ། །དྲན་པར་བྱས་ལ་རང་དང་གཞན་ཕྱིར། །རྟག་ཏུ་
འབད་བྱ་དུས་ནི་ད་རེས། །དབུ་མ་བདེན་ཆུང་གསུང་བའི་སྐབས་སུ། །ལྷ་ཅིག་
བླ་མ་གསེར་གླིང་ཤཱནྟི། །ལྟ་བ་སེམས་ཙམ་རྣམ་བདེན་རྣམ་རྫུན། །ལྷ་ཅིག་རབ་
ཏུ་མི་གནས་དབུ་མ། །རྣལ་འབྱོར་དབུ་མ་ཞེས་ཀྱང་མིང་འདོགས། །གསེར་
གླིང་ངོ་མཚར་ཆེ་བས་ཡང་ཡང་། །ཁྱོད་ལྟར་ཤེས་རབ་ཤིན་ཏུ་ཆེ་ཡང་། །ལྟ་བ་
འདི་ལྟར་གོ་བ་མཚར་ཆེ། །གསུང་ཡང་དེ་ལ་མོས་པ་སླར་ཆེ། །བླ་མ་ཤཱནྟིས་
ཤེས་རབ་བཤད་སྐབས། །དབུ་མར་བཤད་པ་རེ་རེ་སུན་འབྱིན། །ང་ཡི་དབུ་མ་
དེ་ཉིད་གསལ་བཏབ། །རྣལ་འབྱོར་དབུ་མ་ཤིན་ཏུ་བརྟན་ལ། །སློབ་དཔོན་ཟླ་
གྲགས་ལུགས་ལའང་ཆེར་དད། །ལྷ་ཅིག་དེ་མཛད་རྒྱུ་ཅི་ཞུས་པས། །ཨ་དྷུ་འདི་
གསུང་ངས་ཀྱང་འདི་བཟུང་། །དགེ་བཤེས་སྟོན་པ་དབུ་མ་འཇུག་ལུགས། །
དོན་དམ་ལ་ནི་ཀུན་ཀྱང་ཁྱད་མེད། །གཞན་དག་རྣམ་པ་གཉིས་སོགས་འབྱེད་
ཀྱང་། །རྣམ་གྲངས་རྣམ་གྲངས་མིན་པའམ་ཡང་ན། །སྒྱུ་མ་གཉིས་མེད་རབ་ཏུ་
མི་གནས། །དེ་སོགས་འདོད་པ་བདེན་པ་མ་ཡིན། །དེ་བས་གྲུབ་མཐའ་ངན་
པའི་རྟོག་པ། །རབ་ཏུ་མི་གནས་མ་ཡིན་ཀུན་ཀྱང་། །ཆུ་ཟླ་ལ་སོགས་གཉིས་ནི་
ལོག་པའི། །ཀུན་རྫོབ་ཡིན་པ་ལ་ནི་ཁྱད་མེད། །ཡང་དག་ཀུན་རྫོབ་མ་བརྟགས་
ཉམས་དགའི། །སྐྱེ་བ་དང་ནི་འཇིག་པར་སྣང་ཡང༌། །ལས་འབྲས་བྱང་ཆུབ་
སེམས་སོགས་ཀུན་ལ། །དེ་མིན་དེ་དག་མི་སྤང་བརྟན་བྱ། །དེ་མེད་ཡང་དག་
ཁང་སྟེང་མི་ཕྱིན། །དེ་བས་བྱང་ཆུབ་སེམས་སོགས་འབད་པས། །དེ་ཉིད་
མངོན་སུམ་བྱ་ཕྱིར་འབད་བྱ། །དེ་ཉིད་ལྟ་དང་སྤྱོད་པའི་མན་ངག །
རྐྱེན་རྣམས་རྒྱུན་ནི་ཆད་གྱུར་ན། །ཀུན་རྫོབ་ཏུ་ཡང་མི་འབྱུང་ངོ་། །དེ་ཡི་
སྐབས་སུ་བཤད་པ་འདི་གསུངས། །འགྲེལ་པ་མཁན་ནི་གཞན་དུའང་འཆད་
དེ། །དེ་ལྟ་ན་ནི་ཉན་ཐོས་འདོད་པའི། །མྱ་ངན་འདས་དང་ཁྱད་པར་ཅི་ཡོད། །
དེ་བས་དེ་ནི་འདི་ལྟར་བཤད་བྱ། །སངས་རྒྱས་འབྱུང་བའི་རྐྱེན་ནི་སེམས་་་་
》49.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
ཅན། །ཅི་ཕྱིར་ཞེ་ན་དང་པོ་བྱང་ཆུབ། །སེམས་བསྐྱེད་དུས་ན་སེམས་ཅན་
ཐམས་ཅད། །མ་བརྒལ་བསྒྲལ་སོགས་ཁས་བླངས་ཕྱིར་ན། །སེམས་ཅན་ཐམས་
ཅད་མ་ལུས་མ་གྲོལ། །དེ་སྲིད་སངས་རྒྱས་མྱ་ངན་མི་འདའ། །ལྷ་ཅིག་ལུགས་ནི་
དེ་ཉིད་ཡིན་ཏེ། །ཡེ་ཤེས་རྒྱུན་ནི་སྒྱུ་མ་ལྟ་བུ། །ཡེ་གནས་རྗེས་ལ་ཐོབ་པ་མི་
མངའ། །དེ་ཡང་མངའ་བཞིན་སྔར་གྱི་འཕེན་པས། །ཞེས་གསུངས་སྔར་གྱི་དེ་
དང་དེ་མཐུན། །དེ་ནས་སློབ་དཔོན་ཞི་བ་ལྷ་བཞིན། །ཡེ་ཤེས་རྒྱུན་ཆད་འདོད་
ནའང་བཏུབ་སྟེ། །དང་པོར་སྙིང་རྗེ་བྱང་ཆུབ་སེམས་སོགས། །འཕངས་ནས་
སེམས་ཅན་ཐམས་ཅད་བཟུང་བས། །སེམས་ཅན་དོན་ནི་མཐའ་དག་རྫོགས་
པའི། །མཐུ་དང་ལྡན་ན་རྡོ་རྗེ་ལྟ་བུ། མངོན་དུ་བྱས་ན་དེ་ནི་རྒྱུན་ཆད། །དེ་ལྟ་
ན་ཡང་སེམས་ཅན་དོན་འབྱུང༌། །མཁའ་ལྡིང་བསྒྲུབས་ནས་འདས་པ་ཅི་་་་་་
བཞིན། །དེ་ཡི་རྐྱེན་ནི་སེམས་ཅན་ཁོ་ན། །གདུལ་བྱའི་ཕྱོགས་ནས་རྒྱུན་མ་ཆད་
བཞིན། །དེ་བས་བདག་ཅག་དང་པོ་སྒྲུབ་དུས། །བྱམས་དང་སྙིང་རྗེས་སེམས་
ཅན་ཡོངས་བཟུང་། །བསོད་ནམས་ཡེ་ཤེས་དཔག་མེད་ཚོགས་བསག།འབྲས་
བུའི་དུས་ན་ཇི་ལྟར་ཡང་རུང༌། །རྒྱུན་ཆད་རྒྱུན་མ་ཆད་སོགས་དག་དང་། །
རྗེས་ཐོབ་མངའ་དང་མི་མངའ་ལ་སོགས། །ཇི་ལྟར་ཡང་རུང་སེམས་ཅན་དོན་
འབྱུང་། །གསོལ་བ་འདེབས་ནའང་བྱིན་རླབས་དེ་བཞིན། །བཅོམ་ལྡན་ལུང་ནི་
དགོངས་པ་སྣ་ཚོགས། །བཅོམ་ལྡན་ཉིད་ཀྱིས་ལུང་བསྟན་སློབ་དཔོན། །ཀླུ་ཡི་
ལུགས་ལ་བདག་ཅག་བརྟེན་བྱ། །ལྷ་ཅིག་ཉིད་ཀྱང་དེ་ལ་གཙོར་མཛད། །བྱི་ཚེ་
ཕག་མགོ་འམ་མེ་ཆ་ལ་སོགས། །བོད་ལ་བཟོ་ཁྱད་ཆུང་ངུ་མཐོང་ཡང་། །སློབ་
དཔོན་གྱིས་འདི་ཇི་ལྟར་མ་མཛད། །གསུངས་སོགས་ཡོན་ཏན་ཀུན་བདག་་་་
དེར་དགོངས། །འུ་ཅག་མཛམ་བུ་གླིང་པའི་སྒོས་དཔོན། །དེ་བས་དེ་ཉིད་ལུང་
ལ་གཙོར་བྱ། །སྤྱོད་པ་བསོད་སྙོམས་སྐྱེ་བ་བསྐྱལ་བ། །འདོད་ཆུང་བསྟེན་བྱ་
སེམས་ཀྱིས་མི་གདུང་། །ཉི་ཟླ་བཞིན་དུ་ཀུན་ཏུ་རྒྱུ་བྱ། །གནས་གཅིག་མི་བཟུང་
*50*

པོ་ཏོ་བའི་བེའུ་བུམ་སྔོན་པོའི་རྩ་བ།
ས་གཅིག་མི་བསྡད།།སྦྱིན་བདག་གཅིག་མིན་གྲོགས་གཅིག་མ་ཡིན། །སུ་ལའང་
གཉའ་ཤ་སྦྱིན་པར་མི་བྱ། །དར་རེ་ཟ་བའི་སྦྱིན་བདག་ཀྱང་འདམ། །མཐུ་ཆེན་
མ་ཡིན་ཁྲམ་ནག་མ་ཡིན། །འཆལ་བ་མ་ཡིན་ངར་བཟུང་མ་ཡིན། །མཛེ་ཅན་མ་
ཡིན་ནང་ན་ཁྲིམས་ལྡན། །ལྷག་མ་མཆོག་ཡིན་གཞན་ཡང་ཅི་རིགས། །དཔྱད་
པས་འདམ་བྱ་དེ་ཡང་རིང་མིན། །རིང་ནའང་ལོ་གཅིག་དབྱར་རེ་དགུན་རེ།
རང་ཚོད་འཕྲལ་གཟུང་རིང་ན་བདག་འཛིན། །བཙོན་དང་ཁྱད་མེད་བློ་་་་
བཀལ་བཏུབ་ལའང་། །གཟེ་རེ་མ་ཆེ་ཆེ་ན་ཚིག་ཟ། །སྡུག་བསྔལ་བཟོད་པར་
དཀའ་བའི་ཚིག་བཟུང་། །སྦྱིན་བདག་ཁང་གཉེར་དགོན་བུ་མ་བྱེད། །དེ་བས་
སྡེ་ཆེན་བཟའ་མིའི་ནང་རུང་། །ཡང་ན་བབས་རུང་དེ་ལས་ཐུ་མེད། །མ་ལེགས་
ན་ནི་སྐུར་པའང་མི་རིང་། །ཟང་ཟིང་འཕེལ་བ་བསོད་ཅན་མ་ཡིན། །དངོས་
མཐུན་བློ་སྐྱེ་དེ་ནི་བསོད་ཅན། །དེ་ལྟར་ཤེས་པའང་ཤིན་ཏུ་ཐག་རིང༌། །ལོག་
པར་སྨོན་ན་མ་བཏུབ་རྟགས་ཡིན། །གཞན་གྱིས་བདག་ལ་སྙིང་རྗེའི་གནས་
བྱེད། །བདག་ནི་དགའ་བས་རྟག་ཏུ་གནས་ན། །དེ་ལ་ཆོས་ཡོད་གཞན་དུ་ན་
མིན། །འཁོར་བ་དོན་མེད་སྡུག་བསྔལ་དྲན་པས། །ཆོས་སྒྲུབ་རྒྱུ་ཡིན་སྡུག་
བསྔལ་བརྣག་བྱ། །སྲོག་དང་བསྡོ་གསུང་དེ་ཙམ་མི་དགོས། །ཅུང་ཟད་སྡུག་ལ་
བོར་བའི་ཁ་མེད། །དཔའ་བོའི་ཚིག་བཞིན་འབྲོས་སྙིང་འདོད་ན། །ཁོང་ཡང་
དེ་འདྲ་གོམ་གསུམ་ཕྱིར་བསྣུར། །སྦྱིན་པའི་བསོད་ནམས་ཡེ་མེད་མིན་ན། །ཡེ་
བསྲན་མི་དགོས་རིང་ན་ལོ་གསུམ། །ཀུན་ལ་མཐའ་གཉིས་བྲལ་བ་གལ་ཆེ། །
ཆོས་གཙོར་བྱེད་ཅིང་མི་ཕན་མི་འདོགས། །བསྐུམ་ནས་འདུག་ན་ཕོངས་པ་
ཆོས་ཉིད། །དེ་ཡང་ལྟོགས་ནས་འཆི་བར་མི་འགྱུར། །འདོད་ཆུང་ལྷ་དང་མི་
ཡིས་མཆོད་བྱེད། །སྤྱོད་པ་ཚུགས་ཐུབ་དམ་བཅའ་མི་བྱ། །ཁད་ནས་ཚོད་
བླངས་རིམ་གྱིས་འཇུག་བྱ། །ཤིན་ཏུ་བཏུབ་ན་ཀུན་དང་མི་བསྟུན། །བཤེས་
དེས་དེ་གསུང་ཡོན་ཏན་ཀུན་རྫོགས། །བླ་མའི་དྲུང་མིན་ཧ་ཅང་རིང་མིན་། །
51.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
བོང་ཆོས་བཞིན་དུ་མི་དྲག་ཁོང་གློད། །ཀུན་ནས་འཇུག་བྱ་དོ་གལ་ཆེ་གསུང་། །
གཏུག་གིས་ཐུག་ན་རྒན་ལ་གྲོས་དྲིས། །བུ་གཉིས་གཅིག་གི་ནོར་སྐལ་དེ་ཡིན། །
གཏམ་རྒྱུད་ཀྱང་ཡོད་རྒན་པོ་ཉམས་ཆེ། །དགོས་པའི་གྲོས་ཡོད་མི་ལ་དྲིས་་་་་་
ཟེར། །དེ་ཡང་གཏད་ཡོད་རང་ལ་བློ་འཆར། །རྒྱལ་པོ་མིག་ནའི་གཏམ་རྒྱུད་
ཀྱང་ཡོད། །ཤེས་ཆུང་གྲོས་གསང་ཤེས་ཆེ་གྲོས་འདྲི། །དེ་བས་དེ་ཡང་གཏོ་ཆེན་
ངཅིག་ཡིན། །སྙིང་ནས་ཐར་པ་འདོད་པ་རྣམས་ཀྱིས།
དུ་ཐག་བསྲིངས། །མཐུན་པའི་ཡུལ་འདུག་བཤེས་གཉེན་རྟག་བསྟེན། །འདུ་
འཛི་ཀུན་སྤངས་ཚུལ་བཞིན་ཡིད་བྱེད། །དེ་ལ་ཐར་པ་རིང་བ་མ་ཡིན། །དེ་
བཞིན་སྒྲུབ་པས་དམན་པའི་ས་བཟུང༌། །ཧྲུལ་པོའི་གོས་གྱོན་ངན་པའི་ཟས་
ཟ། །རྒྱ་གད་ཆུ་འཐུང་དཀའ་ཀུན་དང་ལེན། །དེ་ལྟར་གནས་པས་སྔ་མ་དེ་
འགྲུབ། །བཟློག་པ་འདོད་ལ་སྔ་མ་ཐག་རིང་། །
སེམས་ཅན་དོན་དུ་རྣམ་གྲོལ་འདོད་ན། །འཁོར་ལོ་བཞི་ལྡན་མེད་པའི་
གླགས་མེད། །སྔ་མར་རྒྱུ་ལ་འབད་མ་བྱས་པས། །ཚེ་འདིར་དེ་དག་གང་ཡང་མ་
ཚང་། །ཕྱི་མར་དེ་དག་མེད་པའི་གླགས་མེད། །དེ་དག་རྒྱུ་ལ་ད་རེས་འབད་
དགོས། །དེ་དག་རྒྱུ་ཡང་མཐུན་ཡུལ་ལ་སོགས། །ཚེ་འདི་ཉིད་ལའང་འབད་
ནས་བཙལ་ཞིང་། །རྟག་ཏུ་སྨོན་ལམ་དག་གིས་དེ་སྒྲུབ། །བསོད་ནམས་
བསགས་པ་ཀུན་གྱི་རྒྱུ་ཡིན། །མཐུན་ཡུལ་ཡན་ལག་གཙོ་བོ་གྲོགས་བཟང་། །དེ་
ཡང་ད་ལྟ་གྲོགས་བཟང་བསྟེན་པས། །རྣལ་འབྱོར་བདེ་བའི་ཡོན་ཏན་ཡང་དེ།།
སྐྱེས་བུ་དམ་པ་ཕྲད་པའི་རྒྱུ་ནི། །ད་ལྟའི་དཔོན་ལ་དཔོན་དུ་འཛིན་པ། །དེ་ཡི་
རྒྱུ་ཡི་གཙོ་བོ་དེ་ཡིན། །སྒོམ་མོན་གྱིས་ཞུས་བཤེས་དེས་གསུངས་པ། །ཆོས་
མཉན་ལ་སོགས་སྔར་གྱི་དཔོན་ལ། །མ་གུས་པའམ་མཉེས་མ་བྱས་ལ། །ད་ལྟ་
མཉེས་བྱའི་ཡུལ་མ་གྱུར་ན། །དེ་ཡི་ཐབས་ཀྱི་དམ་པ་འདི་ཡིན། །བླ་མ་ཀུན་
ཀྱང་ཆོས་སྐུར་གཅིག་པས། །ད་ལྟར་མངོན་གྱུར་བླ་མ་དག་ལ། །འབད་པ་ཀུན་
·52·

པོ་ཏོ་བའི་བེའུ་བུམ་སྔོན་པོའི་རྩ་བ།
གྱིས་མཉེས་པར་བྱས་ན། །སྔ་མའི་ལས་ཀྱི་སྒྲིབ་པ་དེས་འབྱང་། །དེ་བསྟེན་ཕྲད་
པའི་སྨོན་ལམ་རྒྱུན་དུ། །ལེགས་སྨོན་རྒྱུ་ཡང་ད་ལྟ་འབད་ནས། །ལེགས་སྨོན་
སྦྱོང་ན་རྒྱུ་ཡི་གཙོ་བོ། །སྨོན་ལམ་རྟེན་ནི་ཚེ་འདིའི་བཞི་པོ། །བག་འདྲ་ལ་
བརྟེན་མ་འོངས་དུས་ན། །བཞི་པོ་རྣལ་མ་འགྲུབ་པའི་ཚོགས་ཀྱིས། །དེ་ཡོད་
ཡོན་ཏན་ཆོས་ཀུན་རང་འོངས། །པྲཛྙཱ་ག་ཙྪས་བཏོན་པའི་དུས་སུ། །ཟབ་ལ་རྒྱ་
ཆེའི་ཆོས་ཤིག་ཞུ་འཚལ། །འཁོར་བར་གཏན་དུ་སྡོད་པའི་ལུགས་མེད། །མ་
བཟློག་ན་ནི་རང་བཟློག་མི་འོང་། །དེ་བཟློག་རྒྱུ་ནི་འཁོར་ལོ་བཞི་ལྡན། །མཐུན་
པའི་ཡུལ་ནི་ཀོར་ཚེ་མ་ཡིན། །རྒྱ་ཆེའི་ཆོས་རྣམས་ཇི་ལྟ་བ་བཞིན། །བསྒྲུབ་ཏུ་
བཏུབ་ཡུལ་འགལ་རྐྱེན་ཀུན་མེད། །མཐུན་རྐྱེན་ཀུན་ཚང་མཐུན་ཡུལ་དེ་ཡིན། །
སྐྱེས་བུ་དམ་པ་ཐོས་མང་ལ་སོགས། །ཡོན་ཏན་དྲུག་གམ་བདུན་དང་ལྡན་
ཡིན། །ད་ལྟའི་དཔོན་ལ་མིག་འབྲས་བཞིན་གུས། །དེ་འགྲུབ་རྒྱུ་ཡིན་ལེགས་
པར་སྨོན་པ། །།དང་པོ་ཉིད་ནས་དད་དང་བྱང་སེམས། །རྩ་བ་བརྟན་ཞིང་
མཉན་ན་གོ་ནུས། །སྒོམ་ན་བཀོལ་བཏུབ་དེ་ནི་ལེགས་སྨོན། །དེ་རྒྱུ་ཚེ་འདིར་
འབད་ནས་བློ་སྦྱོང་།།དེ་སྒྲུབ་གྲོགས་བྱ་དེ་ཡི་ཐབས་ཆེན། །བསོད་ནམས་
བསགས་པ་ཀུན་གྱི་རྒྱུ་ཡིན། །དེ་ལྡན་འཁོར་བ་མྱུར་དུ་བཟློག་འགྱུར། །རང་
གིས་མི་ཆོག་གཞན་ཡང་དེ་བཞིན། །ཤེས་པས་ཀུན་གྱི་དོན་དུ་དེ་བཟློག །ཟློག་
དུས་ཉིད་ན་ལམ་ཡོགས་ཁྱེར་བཞིན། །བསྡུ་བ་རྣམ་བཞིས་བསྡུས་ནས་ཀུན་
བཀྲི། །དེ་ལྟར་བསྔོ་བྱ་རྒྱ་ཆེ་ཟབ་པའང་། །ཡོན་ཏན་ལྔ་ལྡན་མཐུན་པའི་ཡུལ་
དེ། །དེ་རྣམས་གཙོ་བོ་ཁྲིམས་ལྡན་ལྟ་མཚུངས། །གྲོགས་བཟང་ཡིན་དེ་གཉིས་
གསུམ་མན་ཆད། །དཔུང་གདང་བཅས་ཏེ་ཡུལ་ལ་ངེས་མེད། །མདོ་སྡེ་གནས་
བཅའ་མན་ངག་མི་འཚོལ། །སྔར་ཞུགས་ཚུལ་དུ་རྟག་ཏུ་བློ་སྦྱོང་། །དེ་ལྟར་སྤྱོད་
ན་ཅུང་ཟད་བཏུབ་སྲིད། །མཐུན་པར་གྱུར་པའི་ཡུལ་དང་གྲོགས་ནི། །བྱང་
ཆུབ་སེམས་ཀྱིས་འཕངས་པའི་བསླབ་གསུམ། །གང་དུ་གནས་པས་འཕེལ་བ་
·53·

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད
མཐུན་ཡུལ། །གང་དང་འགྲོགས་པས་འཕེལ་བ་དེ་གྲོགས། །དེ་ལས་བཟློག་པ་
ཡུལ་དང་གྲོགས་མིན། །ད་ལྟ་སྣང་དང་མུན་པའི་སོ་མཚམས། །ཡིན་ཕྱིར་ད་
རེས་དག་ལ་རག་ལས། །ཚེ་འདིར་ཀུན་རྫོགས་རེ་བ་མི་བསྐྱེད། །ཕྱི་མའི་བསྒྲུབ་
པ་དག་ལ་འཇུག་བྱ། །དེ་ཡང་འཁོར་ལོ་བཞི་ལྡན་ཅི་འགྲུབ། །ཕྱི་མའི་སྒྲུབ་པ་
ཀུན་ཀྱང་དེར་འདུས། །དེ་ལ་མཁན་སློབ་ལ་སོགས་དང་ཡང་། །སྤྱོད་པ་མི་
བསྟུན་པ་ཡིས་བསྒྲུབ་དགོས། །གཞན་དང་མི་བསྟུན་སྨོས་ཀྱང་ཅི་དགོས། །དེ་
ཡང་ཚེ་འདིར་ཕྱག་རྒྱ་ཆེན་པོ། །འདོད་པས་སྒྲུབ་པ་ཅི་འདྲར་སྒྲུབ་དགོས། །
ཛ་ཡ་ཛྙཱ་ནས་སྟོན་སྐབས་ཞུས་པ། །ཡུན་རིང་བསྟེན་ཀྱང་ཆོས་དང་རྒྱུད་མིན། །
དེ་བས་དེ་གཉིས་འདྲེས་ཐབས་ཅི་བགྱི། །དེ་གཉིས་འདྲེ་བའི་ཐབས་ཀྱི་གཙོ་
བོ། །མང་དུ་སེམས་ཡིན་དེ་ཡང་གུས་པས། །ཡུན་ཡིན་བར་མ་ཆད་པར་བསམ་
བྱ། །དེ་ཡང་གྲོགས་དང་བཤེས་གཉེན་གནས་གསུམ། །མཐུན་པའི་རྐྱེན་དང་
ལྡན་པས་བསམ་ན། །ཡིན་གྱི་གཞན་དུ་ན་ནི་མ་ཡིན། །གཞན་ཡང་ཐབས་ཚུལ་
ཀུན་གྱིས་ཚོགས་བསག །དེ་ཡང་དེ་གཉིས་འདྲེ་བའི་ཐབས་ཡིན། །འདྲེས་པའི་
མཚན་ཉིད་རང་རྒྱུད་བསྐྱེད་བྱུང༌། །སྔ་མ་བརྗེས་ཤིང་ཕྱི་མ་སྐྱེས་པས། །ཐ་མ་
སངས་རྒྱས་ས་ཡི་བར་ཡིན། །དེ་བས་དེ་གཉིས་འདྲེས་པའི་རྒྱུ་དང་། །མཚན་
ཉིད་དག་ནི་དེ་ལྟར་ཤེས་བྱ། །
སྡིག་པ་རླབས་ཆེན་རྒྱུད་ལ་ཡོད་ན། །དགེ་ཆོས་རྒྱུད་ལ་སྐྱེ་བའི་གེགས་་་་
བྱེད། །མྱོང་ངེས་བྱེད་ངེས་ཁྱད་པར་དུ་ཡང༌། །དེ་བས་སྟོབས་བཞིས་མྱུར་དུ་
ཟད་བྱ། །གཉེན་པོ་སྤྱོད་པ་ཁྱད་པར་དུ་ཡང་། །དེ་ཉིད་ཟད་བྱའི་ཆེད་དུ་
དམིགས་བྱ། །སྦྱོང་བྱེད་རྟེན་ནི་དབྱིབས་དེ་ཉིད་དམ། །ཡང་ན་གོས་དཀར་
བགོས་པས་ཀྱང་རུང་། །དབྱིབས་དེ་ཉིད་ནི་ས་ནས་ཕྱིར་བསྡམ། །མཚན་མ་མ་
བྱུང་བར་དུ་བཤགས་བྱ། །མཚན་མ་རྣལ་མ་བྱུང་བར་གྱུར་ན། །རང་གི་ཕྱོགས་
ནས་དེ་ཉིད་སོར་ཆུད། །གཞན་གྱི་ངོས་ནས་བཅས་པ་ཇི་བཞིན། །དད་རྩ་བྱང་
·54·

པོ་ཏོ་བའི་བེའུ་བུམ་སྔོན་པོའི་རྩ་བ།
ཆུབ་སེམས་ཤིག་ཡོད་ན། །རྩ་བའི་ལྟུང་བ་བཞི་ཀ་བྱུང་ཡང་། །སྟོབས་བཞིས་
ཟད་པར་བྱ་ལ་ཚེགས་མེད། །དེ་མེད་ཟད་པར་བྱ་བ་ཐབས་རྡུགས། །དེ་སྦྱོང་
དུས་ན་གཞན་དང་མི་བསྟུན། །སྟོབས་བཞིའི་ལག་ལེན་གོ་རིམ་ཉིད་ནི། །དང་
པོར་སུན་འབྱིན་དེ་ནས་སོར་ཆུད། །དེ་ནས་རྟེན་ཏེ་དེ་ནས་གཉེན་པོ།།དེ་ལས་
གཞན་པ་བཤད་པའི་གོ་རིམ། །སངས་རྒྱས་བསྟན་པ་མར་འགྲིབ་དུས་ན། །
ནག་པོའི་ཕྱོགས་ལ་དགའ་བ་མཐུ་ཆེ། །དཀར་པོའི་ཕྱོགས་ལ་དགའ་བ་མཐུ་
ཉམས། །དེ་ཕྱིར་ཆོས་མིན་ཞུགས་པ་རྣམས་ལ། །ཕན་ཐོགས་མང་ཞིང་ཚེ་རིང་
གནོད་མེད། །ཆོས་ལ་ཞུགས་པ་དེ་ལས་ཟློག་པ། །རང་བཞིན་ཡིན་པས་ཆོས་
ཞུགས་མ་ཞུམ། །དགེ་བཤེས་སྟོན་པས་ངེད་ལ་དེ་གསུང་། །དེ་ལྟ་བས་ན་གཉེན་
པོར་དེ་བསམ། །དབེན་ཚ་ཁྲ་བོར་བཞུགས་པའི་ཚེ་ན། །བསོད་ནམས་ཆེ་དང་
ཆུང་གི་ཁྱད་པར། །ཟང་ཟིང་མང་དང་ཉུང་བས་མ་ཡིན། །རང་རྒྱུད་ཕྱིན་ཅི་མ་
ལོག་ཤེས་པ། །སྐྱེ་དང་མི་སྐྱེ་དེ་གཉིས་ཁྱད་ཡིན། །བླ་མས་བསྟན་བཞིན་རྒྱུད་ལ་
བཏུབ་ན། །བསོད་ནམས་དཔག་མེད་རྒྱུ་ལས་བྱུང་བས། །དཀའ་བས་འཚོ་ཡང་
བསོད་ནམས་ཁྱད་འཕགས། །ཟང་ཟིང་འཕེལ་ཡང་དེ་ལྟར་མིན་ན། །བསོད་
ནམས་དག་ལས་ཉམས་པར་ཤེས་བྱ། །དེ་གཉིས་ཕྱིན་ཅི་ལོག་ཏུ་སྨོན་ན། །རང་
ལ་མ་བཏུབ་རྟགས་སུ་ཤེས་གྱིས། །དམ་པའི་ཆོས་ཀྱིས་མི་སླུའི་མཚན་མ། །
གསང་སྔགས་མཐུ་སོགས་མངོན་སུམ་མཐོང་བ། །རྒྱུར་བྱས་ཆོས་རྣམས་ཀུན་
ལ་བསྒྲེ་བས། །ཐེ་ཚོམ་མེད་པར་སྒྲུབ་པ་གཙོར་བྱ། །མི་སླུའི་མཚན་མ་འཕྲལ་ལ་
མཐོང་འགྱུར། །ཐམས་ཅད་ཟ་ཞིང་ཐམས་ཅད་འཐུང་བའི། །གདེང་ཐོབ་སེང་
གེ་ལྟ་བུ་དག་ལ། །།གནས་སོགས་གང་དུའང་བཀག་པ་ཡོད་མིན། །དེ་ལས་
གཞན་པའི་བློ་མཐུ་ཆུང་བས། །གནས་སོགས་དག་ལ་གདམ་པར་བྱ་སྟེ། །མི་
མིན་གདུག་པ་ལ་སོགས་གནས་པའི། །ས་ཕྱོགས་དག་ཏུ་གནས་པར་མི་བྱ། །
ཡུལ་གཅིག་མི་བསྡད་གནས་གཅིག་མི་བཟུང༌། །གྲོགས་དང་སྦྱིན་བདག་ཡུལ་
·55·

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
རིང་ཆད་མིན། །འཕྲལ་ཚོད་བཟུང་བས་དེ་དག་ཀུན་བྱ། །མལ་བཅའ་འདོད་
ལ་ཐག་རིང་ཟུག་རྡོའང་། །ཙོག་འདུག་མོ་ནི་ཕ་ཕོང་སྟེང་དུའང་། །རྣམ་ཐར་
སྒོ་ལམ་བསམ་གྱིས་མི་ཁྱབ། །གཅིག་གིས་ཀུན་ནས་འཇུག་པ་མ་ཡིན། །དེ་ཕྱིར་
གཞན་གྱིས་སྣ་ཚོགས་བསྟན་ཀྱང་། །རང་གིས་སྔར་ཞུགས་ལམ་ནི་མི་གཏོང་། །
དེ་ལའང་སྐུར་བ་མི་གདབ་མི་བརྙས། །ཉན་པོར་སྒོམ་ཆོས་ལ་ནི་གསུངས་པ། །
རི་མོའི་སྦྱིན་བདག་ཟེར་བ་དཔེར་བྱས། །ཐོས་མང་ཁྲིམས་བཙུན་ཏིང་འཛིན་
བཟང་ཡང་། །དེ་ལའང་བློ་མེད་ཀླུང་དུ་མི་འབེབས། །ཟུར་ལ་ཞོན་པ་དེ་ལ་
ཡོད་སྙམ། །གསང་སྔགས་ཕ་རོལ་ཕྱིན་ལམ་སྤྱོད་པས། །གང་ཡང་རུང་བས་
སེམས་ཅན་ཀུན་ནམ། །ཁྱད་པར་དུ་ཡང་མིར་གྱུར་པ་ལ། །རྣམ་པ་ཀུན་ཏུ་
བརྙས་དང་མ་གུས། །སྨད་དང་སྐྱོན་ནས་གླེང་ལ་སོགས་པ། །སྤང་བྱ་གནོད་པ་
ཆེན་པོ་ཡིན་ཕྱིར། །ཕ་རོལ་ཕྱིན་ལམ་སྤྱོད་པའི་གཉེན་པོར།།ཀུན་རྫོབ་ཏུ་ནི་ཕ་
མར་མཉམ་ཞིང་། །དོན་དམ་སྟོང་པ་ཉིད་དུ་མཉམ་པས། །རྟག་ཏུ་སེམས་ཅན་
ཀུན་ལ་གུས་བྱ། །གསང་སྔགས་ཚུལ་སྤྱོད་རྣམས་ཀྱིས་གཉེན་པོར། །རང་ལྷའི་
འདུ་ཤེས་རྟག་ཏུ་གུས་བྱ། །སེམས་ཅན་སྐྱོན་གྱི་བདག་པོ་ཡིན་ཕྱིར། །སྐྱོན་
རྣམས་གང་ལའང་མི་རིགས་མི་བསམ། །ཡོན་ཏན་ཅུང་ཟད་སུ་ལ་མཐོང་་་་་
ཡང༌། །ངོ་མཚར་ཆེན་པོས་དེ་ལ་གུས་བྱ། །དེ་ནི་སེམས་ཅན་ཀུན་ལ་དཀོན་.
ཕྱིར། །རང་གི་ཡོན་ཏན་གཞན་གྱི་ཉེས་པ། །བརྗོད་འདོད་རང་སེམས་དང་
པོར་བལྟ་བྱ། །ལྷག་པའི་བསམ་པ་ཁོ་ནས་ཡིན་ན། །བརྗོད་བྱ་འདྲེས་ནའང་
ཤིང་བཞིན་གནས་བྱ། །ཉོན་མོངས་བསླངས་ན་སྨོས་ཀྱང་ཅི་དགོས། །གནོད་པ་
སྤང་བའི་ཐབས་ཀྱི་སྐབས་ནས། །ཟླ་འོད་གཞོན་ནུས་ཞུས་པའི་སྐབས་སུ། །
འཆལ་སོགས་སྡིག་པ་ཀུན་སྤྱོད་ཡིན་ཡང་། །དེ་ཡི་བྱང་ཆུབ་སྙིང་པོ་བསམ་
དང་། །སངས་རྒྱས་བསྟན་ལ་བྱ་བ་མང་བྱས། །ལམ་ནི་བསྟུངས་པ་དག་ཀྱང་
དྲན་ནས། །རྒན་ན་གུས་པས་རིམ་གྲོ་ཕྱག་བྱ། །བསྟེན་པར་མི་བྱ་བརྙས་པར་མ་
·56·

པོ་ཏོ་བའི་བེའུ་བུམ་སྔོན་པོའི་རྩ་བ།
ཡིན། །བསྟེན་ན་གཉིས་ཀ་ཉམས་འགྱུར་སྙམ་ནས། །སེམས་ཀྱིས་སྤང་བྱ་སྐྱོན་
ནི་མི་བསམ། །མི་ནི་ཨ་མྲའི་འབྲས་འདྲའི་སྐབས་སུ། །འདི་ནི་མདོ་དང་བསྟན་
བཅོས་ཀུན་ལས། །ཤིན་ཏུ་ནན་ཏན་ཆེ་བར་གསུངས་པས། །ཕ་རོལ་མ་་་་་
བརྟགས་པ་ལ་སྐྱོན་མེད། །བརྟགས་པས་སྐྱོན་མང་དེ་བས་མི་བརྟག །རིས་སུ་
བཅད་ནས་སྐྱོན་བརྗོད་སོགས་ཀྱིས། །ལན་བརྒྱར་རྔ་མོར་སྐྱེས་ཀྱང་མིན་ནམ།
རང་ལ་རང་རྟོགས་གཞན་ལ་མི་སེམས། །ཅི་ཡང་མིན་པར་དམྱལ་བར་འགྲོ་
བས། །མི་འགྲོ་བ་ནི་ཅུང་མི་རུང་ངམ། །གནོད་པ་སྤོང་བས་བདག་ལུས་བསྲུང་
བ། །གཙོར་བྱ་སེམས་ཅན་དོན་ནི་དྲན་པས། །ཁྱད་པར་དུ་ནི་སེམས་དཔའ་
ལའོ། །དེ་ཉིད་ཀུན་ལ་སྟོན་པའི་འདུ་ཤེས། །རྟག་ཏུ་བྱ་བ་དོ་གལ་ཆེན་པོ། །མི་
རྨས་འདོད་པའི་གང་ཟག་རྣམས་ཀྱིས། །རང་གི་སྐྱོན་ལ་དཔྱད་པར་བྱ་ཡི། །
གཞན་སྐྱོན་ཅི་འདྲའང་མི་བརྟག་བཏང་སྙོམས། །མ་འདྲེས་སེམས་ན་བཟློག་
འ་སེ།| །ཆོས་སྤོང་སྒྲིབ་པའི་གནོད་པའི་
སྐབས་སུ། །ཆོས་ཀུན་ཐེག་པ་ཆེ་ལ་གཞོལ་བས། །ཀུན་ལ་མི་སྨད་མཉམ་པར་
གུས་བྱ། །ཐེག་པ་ཆེ་ཆུང་ཁྱད་པར་གསུངས་པ། །ཚུལ་ཁྲིམས་སྤོང་བ་བདུན་
དང་བཅུར་གསུངས། །ཆེད་ནི་རང་དོན་གཞན་གྱི་དོན་ཡིན། །ལྟ་བ་མི་རྟག་
སྟོང་པ་ཉིད་དང་། །འབྲས་བུ་མྱ་ངན་འདས་ཟད་གཟོད་ཞི། །དེ་དག་ཀུན་ཀྱང་
སྣོད་ཀྱི་བྱེ་བྲག །རྟོགས་པ་ཆེ་ཆུང་དག་གིས་ཡིན་གྱི། །བསྟན་པ་ལ་ནི་བྱེ་བྲག་
ཡོད་མིན། །དེ་བས་ཀུན་ལ་མཉམ་པར་གུས་བྱ། །ཆོས་སྤོང་སྒྲིབ་པ་ཤིན་ཏུ་ཆེ་
ཕྱིར། །ཐེག་པ་ཐམས་ཅད་ཐེག་ཆེན་ལམ་སྟེགས། །སེམས་དཔའི་ལམ་མིན་གང་
ཡང་ཡོད་མིན། །སེམས་ཅན་བློ་ཡི་དབྱེ་བས་གསུམ་བསྟན། །ངལ་ལ་བར་དུ་
གླིང་སྤྲུལ་བཞིན་དུ། །རེ་ཞིག་ངལ་བསོའི་གནས་སུ་གསུངས་ཡིན། །གཏན་དུ་
ཐར་པ་ཐམས་ཅད་མཁྱེན་པ། །དེ་ཕྱིར་ཆོས་དང་ཆོས་སྨྲ་ཀུན་ལ། །མི་སྨད་གུས་
པ་ཤིན་ཏུ་ཆེར་བྱ། །ཆོས་སྤངས་པ་ལས་སྒྲིབ་ཆེ་མེད་ཕྱིར། །བྱང་ཆུབ་སེམས་
·57·

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
དཔའི་རྨ་འབྱིན་སྐབས་སུ། །གང་ལ་བརྟེན་ནས་གནོད་པ་བྱུང་བ། །དེ་ཉིད་ལ་
བརྟེན་གུས་སོགས་བཟོད་གསོལ། །བྱས་ན་སྡིག་པ་དེ་ནི་སྦྱང་། །དཀོན་
མཆོག་གཞན་བརྟེན་བསགས་པའང་དེ་བཞིན། །
དེ་ལྟར་རང་རྒྱུད་ཡོངས་སུ་སྨིན་པ། །ལས་དང་པོ་ཡིས་གཙོ་བོར་དེ་བྱ། །
གཞན་དོན་གཙོ་བོར་བྱ་བ་མ་གནང༌། །ལྷག་པའི་བསམ་པ་བསྐུལ་བཞིན་་་་་
གནས་བྱ། །སེམས་ཀྱིས་སེམས་ཅན་དོན་ལས་གཞན་མེད།།ལུས་ངག་དག་གིས་
དངོས་སུ་མི་འཇུག །མངོན་ཤེས་མེད་རིང་སེམས་ཅན་དོན་བྱེད། །དམུས་ལོང་
རི་དྭགས་མིང་གིས་མདའ་འཕེན། །དེ་བས་ཙབ་ཙུབ་ཉུང་བ་གཙོར་བྱ། །
བདག་ཅག་ཐམས་ཅད་ཙན་དན་བསྔགས་འཚོ། །ཙན་དན་བསྔགས་པས་འཚོ་
བ་མིན་ཞིང་། །ཙན་དན་ཉིད་དང་ལྡན་པར་འདོད་ན། །ཙན་དན་བསྔགས་
པས་འཚོ་བ་སྤངས་ལ། །ཙན་དན་བཙལ་ཕྱིར་རྟག་ཏུ་འབད་བྱ། །མངོན་ཤེས་
མི་ལྡན་སེམས་ཅན་དོན་ནི། །དོན་མེད་དམུས་ལོང་རི་དྭགས་མདའ་བཞིན། །
མོས་པས་སྤྱོད་རིང་སེམས་ཅན་དོན་ནི། །ཕལ་ཆེར་དོན་མེད་གསུངས་ཏེ་དེ་
ཡང་། །མངོན་ཤེས་ལྡན་པར་གྱུར་ན་དེ་ཡིན། །མི་ལྡན་རིང་ལ་ཐམས་ཅད་དོན་
མེད། །ལྷ་ཅིག་དེ་གསུང་ད་ལྟ་འགྲོ་དོན། །དངོས་སུ་མི་ནུས་གོང་གི་དཔེ་
བཞིན། །ཅི་ནས་བྱེད་འདོད་སངས་རྒྱས་བསྟན་པ། །འཇིག་རྟེན་ཡུན་རིང་ཅི་
གནས་བྱ་སྟེ། །དེ་ཡང་དགེ་འདུན་སྡེ་ལ་རག་ལས། །ནུས་པ་ཡོད་ན་དེ་གནས་
ཐབས་བྱ། །ནུས་མེད་རང་རྒྱུད་ཇི་ལྟར་ཁས་བླངས། །སེམས་ཅན་ཆེད་དུ་མི་
ཉམས་བསྲུང་ཞིང་། །ལྷག་བསམ་བསྐུལ་བཞིན་ཆོས་བཞིས་གནས་ན། །ལས་
དང་པོ་ཡི་སེམས་ཅན་དོན་དེ། ་་ལས་།
དེ་ནི་བསྡུ་བའི་དངོས་པོའི་སྐབས་སུའོ། །བསླབ་བཏུས་རྐྱེན་ཚོགས་ཚོལ་བའི་
སྐབས་སུ། །།བསྟན་པ་འཛིན་སྲུང་སྐྱོང་དང་གསུམ་ནི། །བསླབ་པ་གསུམ་པོ་
ཐོས་བསམ་གསུམ་གྱིས། །རང་རྒྱུད་འཛིན་པ་དེ་ནི་དང་པོ། །དེ་འཛིན་གང་
·58·

པོ་ཏོ་བའི་བེའུ་བུམ་སྔོན་པོའི་རྩ་བ།
ཟག་གནོད་སྲུང་གཉིས་པ། །ཐབས་ཚུལ་ཀུན་གྱིས་ཕན་འདོགས་གསུམ་པ། །
ནུས་པ་ཆེ་ཆུང་ཁྱད་པར་མིན་པ། །སྲུང་དང་སྐྱོང་བ་ཀུན་ལ་ནུས་ཡོད། །ཐ་ན་
སྤྲང་པོའི་བུས་པ་ལ་ཡང་། །སྤྱིལ་པོ་སྲུང་སོགས་ནུས་པ་ཡོད་བཞིན། །ཡེ་ནས་
བསྲུང་སྐྱོང་རྒྱལ་པོ་སོགས་ཀྱི། །འོན་ཀྱང་ད་ལྟ་རང་ཅག་ལ་བབ། །སྣ་ཚོགས་
ཚུལ་གྱིས་གསུམ་ལ་འབད་བྱ། །ནུས་པ་མེད་པའི་ཡུལ་ལ་ཉེས་མེད། །ཆོས་མི་
མཐུན་པས་སྐྱོང་སྲུང་མ་གནང༌། །མཐུ་ཡོད་བཞིན་དུ་གཞན་དག་བརླག་་་་
པའང་། །ཡལ་བར་བོར་ན་ཉན་ཐོས་ཀྱང་མིན། །དེ་བས་དེ་ནི་ནུས་མེད་ཡུལ་
ལའོ། །བདུད་ཀྱི་ལས་ཀྱི་གནོད་པའི་སྐབས་སུ། །མན་ངག་ཡིན་ཏེ་ཁྲོམ་བོས་
བྱས་ན། །བདུད་ནི་གཉིས་ཏེ་མི་མིན་རྣམ་རྟོག །རེ་དོགས་སྤངས་ཤིང་རི་ལྟར་
མི་གཡོ། །དེ་ལ་དེ་དག་གཉིས་ཀ་མི་འབྱུང༌། །ཟློག་ལ་དེ་དག་གཉིས་ཀ་སྤྱན་
འདྲེན། །དང་པོའི་གཉེན་པོ་གསུམ་སྟེ་རྗེས་དྲན། །བྱམས་དང་སྙིང་རྗེ་སྒྱུ་མ་
ནམ་མཁའ། །གཉིས་པའི་གཉེན་པོར་རང་སེམས་འཁྲུལ་བར། །ཤེས་པ་ཉིད་
ཡིན་གཞན་དུ་མི་བཙལ། །སྒྱུ་མ་ལྟ་བུར་ཚོལ་བའི་སྐབས་སུ། །འདི་ཡང་མན་
ངག་ཁྲོམ་བོས་བྱས་ན། སྒོམ་པར་བྱེད་པའི་གང་ཟག་རྣམས་ལ། །མཚར་
མཚར་དུའམ་ཡགས་ཡགས་སུའམ། །བཟང་བཟང་པོ་ནི་ཇི་ལྟར་བྱུང་ཡང་། །
ང་རྒྱལ་མི་བྱ་བྱེད་ན་འདྲེས་ཁྱེར། །སྔར་མ་ཁྱེར་ཡང་ད་གདོད་སྤྱན་འདྲེན། །དེ་
བས་སྤྱིར་སྣང་སྒྱུ་མར་ཤེས་བྱ། །གཉེན་པོས་མི་མཐུན་ཕྱོགས་བཅོམ་པ་ཡང་། །
སྒྱུ་མའི་རྒྱལ་པོས་དེ་འདྲའི་རྒྱལ་པོ། །བཅོམ་པ་བཞིན་དུ་ཤེས་བྱ་མན་ངག །
སེམས་ལས་འཇིག་པ་གཞན་འགའ་མེད་སྐབས། །དེ་བས་རང་གི་རྣམ་རྟོག་
བགེགས་ཡིན། །དེ་མེད་པ་ལ་གཞན་གྱིས་ཅི་བྱ། །སྟོན་ཤེས་གཡུང་གིས་ཕྱགས་
ལ་སྡིག་འཁྲུལ། །བྲེད་པས་ཀུན་གྱིས་སྐད་ངན་བཏོན་བཞིན། །ཐུ་གར་མི་ཡིས་
ཕ་བོང་འདོན་དུས། །གཞན་གྱིས་ཉ་བཅུག་དེ་ཉིད་ཀྱིས་བརླག །སྒོམ་གཡོག་
བག་ཕྱེས་འབག་བྱས་སྡིགས་བཞིན། །གཞན་ཡང་དེ་ལྟ་བུ་ནི་མང་ཡོད། །དེ་
·59·

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
བས་རང་གི་རྣམ་རྟོག་བགེགས་ཡིན།།རྣམ་རྟོག་མེད་ཅིང་དཔའ་བར་གྱུར་ན༎
ཅི་ལྟ་བུས་ཀྱང་གནོད་པ་མི་འབྱུང༌། །སྡུག་དང་མི་སྡུག་ཅི་ལྟར་སྣང་ཡང་། །
མི་ཞིག་མངོན་སུམ་འདུག་བཞིན་སེམས་ན། །ལྷ་ཅིག་རྟ་མགོ་ཅན་བཞིན་་་་་
འཇིགས་མེད། །རང་སེམས་འཁྲུལ་ལ་མངོན་ཞེན་མི་བྱ། །སྒྲུབ་པ་གང་ལ་
འཇུག་པར་གྱུར་ཀྱང་། །དང་པོ་ཉིད་ནས་རེ་དང་དོགས་སྤངས། །རེ་དོགས་
ཅན་ལ་གནོད་པ་འབྱུང་ཉེ། །བུ་ག་ཡོད་ལ་རླུང་འཇུག་ཇི་བཞིན། །ཞང་ཞུང་
རྒན་ལྟར་གླགས་བཙལ་སླ་ན། །ཀུན་གྱིས་ཅོ་འདྲི་མིན་ན་སུས་འདྲི། །དེ་བས་
དང་པོར་རེ་དོགས་ཀུན་སྤང༌། །ཡང་ཞིང་སྲབ་པའི་སེམས་ཀྱང་སྤངས་ལ། །
བར་དུ་ཅི་སྣང་རང་སེམས་ཉིད་བལྟ། །བྱམས་དང་སྙིང་རྗེ་བྱང་ཆུབ་སེམས་
སྦྱང་། །རང་གིས་ཁས་བླངས་ཚུལ་ཁྲིམས་གཙང་བྱ། །སྣ་ཚོགས་ཚུལ་གྱིས་
ཚོགས་ཀྱང་གསོག་ན། །དེ་ལྟ་བུ་ལ་བར་ཆད་མི་འབྱུང༌། །བྱུང་ཡང་མྱུར་དུ་ཉེ་
བར་ཞི་འགྱུར། །རང་གི་སེམས་ལ་རྨ་རྣམས་མེད་ན། །བདུད་ཀྱིས་བསྡིགས་
སོགས་བར་ཆད་བྱར་མེད། །དེས་ཀྱང་དང་པོ་རྙེད་པ་སོགས་སྒྲུབ། །འདོད་
ཆགས་ཞེ་སྡང་སོགས་ཀྱི་རྐྱེན་སྒྲུབ། །དེ་ལས་ཉོན་མོངས་འཕེལ་བས་རྒྱུད་སྲེག །
དེ་ནས་དམྱལ་སོགས་དག་ཏུ་ངེས་ལྟུང༌། །བདུད་ཀྱིས་བར་ཆད་བྱེད་ཚུལ་དེ་
ཡིན། །དཔེར་ན་ཉི་མས་ནགས་བསྲེགས་བཞིན་ཏེ། །ཉི་མ་ཉིད་ཀྱིས་དངོས་སུ་
མི་སྲེག །མེ་ཤེལ་ལ་ཕོག་འོད་ཀྱིས་བར་བུར། །དེ་ཡིས་ནགས་ཏེ་བརྒྱུད་པས་
ཀུན་སྲེག །ཉི་མས་ནགས་སྲེག་ཚུལ་ནི་དེ་བཞིན། །དཀར་པོའི་ཆོས་རྣམས་
བདུད་ཀྱིས་སྲེག་པས། །དེ་བས་བདུད་ཀྱིས་མི་བརྫི་བྱ་ཕྱིར། །རང་གི་སེམས་ལ་
རྨ་མེད་མན་ངག །དགོན་པར་གནས་པས་འཇིགས་སྐྲག་སྤང་སྐབས། །སོ་སོར་
རྟོག་པའི་སྟོབས་ཀྱིས་བདག་མེད། །རྣམ་གཉིས་སྒོམ་ལ་སྐྲག་པ་མི་འབྱུང༌། །དེ་
ལ་བར་ཆད་དག་གིས་མི་བརྫི། །གང་གི་གཉེན་པོར་གང་གསུངས་དེ་ཡང་། །
རང་གི་རྒྱུད་ལ་སྐྱེར་མི་བཏུབ་ན། །དེ་ལ་གཉེན་པོར་གང་བཤད་པའང་། །
·60·

པོ་ཏོ་བའི་བེའུ་བུམ་སྔོན་པོའི་རྩ་བ།
གཉེན་པོ་ཉིད་དུ་འགྱུར་བ་མ་ཡིན། ་དེས་ནི་མན་ངག་ཐེ་ཚོམ་མི་བྱ། །རང་
རྒྱུད་མ་བཏུབ་རྟགས་སུ་ཤེས་གྱིས། །དེ་བཏུབ་བྱ་ཕྱིར་ཚོགས་བསག་སྒྲིབ་་་་་
སྦྱང་། །བླ་མར་གསོལ་བཏབ་སྣ་ཚོགས་ཚུལ་ནས། །བཏུབ་པར་གྱུར་ན་གཉེན་
པོར་གྱུར་ངེས། །བར་ཆད་དག་ཏུ་གསལ་བ་བྱུང་ན། །བསམ་པའི་ཁྱད་པར་
རྒྱུན་དུ་གང་བྱེད། །དེ་ཉིད་གཉེན་པོ་གཞན་དུ་མི་བཙལ། །སངས་རྒྱས་རྗེས་
དྲན་བྱམས་དང་སྙིང་རྗེ།།ལྷ་ཡི་སྐུའམ་སྟོང་ཉིད་བསྒོམས་པ། །འདྲ་སྟེ་དེ་དུས་
དེ་ཉིད་དྲན་བྱ། །མངོན་སུམ་བཞུགས་ནས་ཆོས་རྣམས་སྟོན་ཡང་། །དགའ་
བའི་བསམ་མེད་སྟོང་ཉིད་མི་གཡོ། །དེ་ལ་སོགས་ལ་ཅིས་ཀྱང་མི་བརྫི། །ལྷ་དང་
བདུད་གཉིས་ཤེས་པར་བྱ་བ། །སྟོང་ཉིད་བསྒོམས་པས་རབ་ཏུ་གསལ་འགྱུར། །
གཅིག་ཤོས་དེ་བསྒོམས་མྱུར་དུ་མེད་འགྱུར། །དེ་གཉིས་མཚན་ཉིད་གཅིག་ནི་
དེ་ཡིན། །དེ་མཐོང་རང་གི་རྒྱུད་ལ་ཉོན་མོངས། །ཞི་དང་འཕེལ་ལས་བརྟག་
པའམ་གཅིག་ཡིན།།དགེ་བཤེས་དེས་གསུངས་གཡུང་ཆུང་བ་ལ། །ངེད་རྣམས་
ཚོ་ལ་ནང་ན་ཁྱོད་གཞོན། །ཁྱོད་ཀྱིས་བརྒྱད་ཅུའི་བར་དུ་སྡོད་ལ། །དེ་ཡི་དུས་
ན་སྒོམ་ཆེན་ཁ་ཅིག །ངས་ནི་སངས་རྒྱས་ཞལ་མཐོང་ཟེར་ལ། །ཉོན་མོངས་
འཕེལ་ལ་ཆུང་དུ་མ་སོང་། །དེ་ལྟར་སྣང་ན་འདྲེས་ཁྱེར་ཤེས་གྱིས། །སངས་རྒྱས་
ཞལ་མཐོང་དེ་ལས་བཟློག་པ། །རྨི་ལམ་སོགས་ནའང་དེ་བཞིན་ཤེས་གྱིས། །ཁ་
ཅིག་ངས་ནི་ཏིང་འཛིན་ཐོབ་ཟེར། །ཉོན་མོངས་ཆེར་སོང་དེ་ཡང་དེ་བཞིན། །
ངས་ནི་ལྟ་བ་རྟོགས་ཟེར་ལས་འབྲས། །ཁྱད་དུ་གསོད་ཅིང་སྡིག་ལ་འཇུག་ན། །
དེ་ཡང་ལོག་ལྟ་སྐྱེས་པར་ཤེས་ཀྱིས། །ཡང་དག་ལྟ་བའི་མཚན་ཉིད་དག་ནི། །
ཆོས་རྣམས་ནམ་མཁའ་ལྟ་བུར་ཤེས་ཀྱང་། །དེ་རྟོགས་བྱ་ཕྱིར་ཀུན་རྫོབ་ལས་
འབྲས། །ཆུང་ངུ་ཙམ་ཡང་ཁྱད་དུ་མི་གསོད། །བདེན་པ་མ་མཐོང་གང་ཟག
རྣམས་ལ། །སྡིག་པ་ཆུང་ཡང་འབྲས་བུ་འབྱིན་ཕྱིར། །དགེ་བསྙེན་རྒད་པོ་དེ་
ཟེར་གྱིས་ལ། །ཁྱོད་ཀྱིས་མི་ལ་དེ་སྐད་དུ་ཟློས། །དེ་སྐད་གསུངས་པས་དེ་ལྟར་
,, 61.

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
ཤེས་བྱ།།
དེ་ལྟའི་ཡོན་ཏན་མ་ལུས་ལྡན་དང༌། །སྐྱོན་རྣམས་མ་ལུས་ཟད་པར་འདོད་
ན། །སྣ་ཚོགས་ཚུལ་ནས་ཚོགས་རྣམས་བསག་བྱ། །དེ་ཡང་གང་ཡང་རུང་བ་
ཅིག་ལའང་།། །དེ་ཉིད་གཅིག་པུ་བྱེད་པ་འདྲ་བའི། །བསོད་ནམས་ལས་ལ་རྟག་
ཏུ་འབད་དགོས། །ཚོགས་ཀྱིས་ཉེ་བར་བརྟན་མ་བྱས་ན། །བཏུབ་བཏུབ་འདྲ་
ཡང་ཅི་ཞིག་ལྟར་ན། །ཅི་ཡང་རུང་བ་ཞིག་གིས་མེད་འགྱུར། །གཉེན་པོ་ཅི་ཡིས་
བཅོས་ཐབས་ཀྱང་མེད། །དེ་བས་ཚོགས་ཀྱིས་བརྟན་པ་གལ་ཆེ། །མདོ་སྡེ་རྒྱན་
གྱི་མོས་པའི་སྐབས་སུ། །ཐབས་ཚུལ་ཀུན་གྱིས་བསོད་ནམས་བསག་བྱ། །བསོད་
ནམས་བསགས་ལ་ཡོན་ཏན་ཀུན་སྐྱེ། །དཔེར་ན་བྲི་ཤའི་རྒྱལ་པོ་བཞིན་ནམ། །
སློབ་དཔོན་ཤེས་རབ་འབྱུང་གནས་སྦས་བཞིན། །ཕྱོགས་གླང་ཚད་བལྟས་རང་
གི་ལྟ་འགྱུར། །རྣལ་འབྱོར་དབུ་མའི་བདེན་པའི་སེམས་རྙེད། །ཨཱརྱ་པ་ལོའི་
བརྟུལ་ཞུགས་ཀྱང་ཡིན། །ཀླུ་ཡི་དབུ་མ་བལྟས་པ་ཙམ་གྱིས། །ཕྱི་རོལ་ལྟ་གྱུར་
དབུ་མ་ཆེན་པོ། །དེ་ལ་སོགས་པ་དཔག་མེད་གསུངས་ཕྱིར། །སྒྲིབ་སྦྱང་བསོད་
ནམས་བསག་ལ་འབད་བྱ། །ལམ་ཕྲན་ལེགས་འོང་གཏམ་རྒྱུད་ཀྱང་བསམ། །
རྣལ་འབྱོར་ཚོགས་བསགས་བར་ཆད་སྲུང་བའི། །ཞིང་གི་དམ་པ་དགེ་འདུན་
བསྙེན་བཀུར། །འབྱོར་པ་མེད་ན་དེ་རྣམས་ཀྱིས་བསྐོས། །གཅིག་ལ་བསྙེན་
བཀུར་ཀུན་ལ་བྱས་མཚུངས། །འབྱོར་མེད་གསོལ་བ་བཏབ་ཅིང་བསྐོས་ཕྱིར། །
བསམ་གཏན་གཟུགས་མེད་ཏིང་འཛིན་དག་ཀྱང་། །དཔག་མེད་ཚོགས་་་་་་
བསགས་མེད་པར་མིན་ན། །འཇིག་རྟེན་ཀུན་དང་མི་མཐུན་སེམས་ནི། །དཔག་
མེད་ཚོགས་ལ་ལྟོས་དགོས་ཅི་སྨོས། །ཕ་རོལ་ཕྱིན་པའི་ཚུལ་གྱི་ལམ་ལས། །།
གསང་སྔགས་ལམ་ནི་ཉེའམ་སྙམ་ན། །བྱ་ནི་རྙི་ལས་ཤོར་བ་བཞིན་ནམ། །མི་ནི
བཙོན་ལས་ཤོར་བ་བཞིན་དུ། །ཐ་མལ་རྣམ་རྟོག་མ་འདྲེས་པ་ཡིས། །བསྒྲུབས་
ན་གསང་སྔགས་ཕ་རོལ་ཕྱིན་ལམ། །ཉེ་རིང་ཁྱད་མེད་ཤིན་ཏུ་མྱུར་ཡིན། །ལྷ་
,,62.

པོ་ཏོ་བའི་བེའུ་བུམ་སྔོན་པོའི་རྩ་བ།
ཉིད་དེ་གསུངས་གསང་སྔགས་ལམ་དང༌། །ཕ་རོལ་ཕྱིན་ལམ་ཉེ་རིང་ཁྱད་
མེད།།གཅིག་ནི་ཉེ་བར་གསུངས་པ་དགོངས་ཅན། །དགོངས་པའི་གཞི་ནི་གང་
ཟག་བསམ་པ། །ནན་ཏར་ན་ནི་ཕ་རོལ་ཕྱིན་ཉེ། །རྟག་ཏུ་ངུ་ཡི་གཏམ་གྱིས་དེ་
ཤེས། །།དང་པོ་ཚོགས་ལམ་སྒྲ་ལས་ཉན་ཕྱིར། །ཆོས་རྒྱུན་ཏིང་འཛིན་མ་སྐྱེས་
དེས་ཤེས། །མཐོ་ན་ལོ་གཅིག་ལྔ་བརྒྱའི་ལམ་ཕྱིན། །མཐོང་ལམ་དེ་ཙམ་ཡུལ་
གྱིས་སྐྱེས་གྱུར། །དེ་བས་ཐ་མལ་རྣམ་རྟོག་སྤངས་ན། །འདྲ་སྟེ་ལམ་ལ་ཉེ་རིང་
ཡོད་མིན། །བླ་མ་མཚན་ཉིད་དག་དང་ལྡན་པས། །སློབ་མ་སྣོད་དང་རྣལ་མར་
ལྡན་ལ། །མཉེས་པས་དབང་བསྐུར་མན་ངག་བྱིན་ནས། །བསྒྲུབས་ན་སངས་
རྒྱས་ལག་གིས་བྱེད་འདྲ། །ལོག་གིས་ཟློག་ན་དམྱལ་བའི་གཏིང་རྒྱུ། །ལྷ་ཅིག་
བཤེས་དེའི་གསུང་རྗེས་འབྲངས་ན། །གསང་སྔགས་ལམ་ལ་ངེད་ཅག་མ་་་་་
དགའ། །དེ་ལྟར་མཚན་ཉིད་ལྡན་པའང་རབ་དཀའ། །
བླ་མའི་མན་ངག་བརྗེད་བྱང་བྱས་པ། །ཚན་ཚན་དུ་བསྡུས་བསྡེབས་པ་
འདི་ཡིན། །རང་ཉིད་དྲན་པ་ཞན་པས་བརྗེད་དོགས། །བྲིས་པ་གསང་ནས་
གཞག་པར་འདོད་པ། །ཆོས་ལ་སེར་སྣ་བྱེད་འདོད་མིན་ཀྱང་། །བྱིན་རླབས་།
ཉམས་དང་སྣོད་མིན་ལག་ཏུ། །སོང་ན་བརྙས་སོགས་ཆོས་སྤོང་ལས་གསོག །དེ་
བས་ཤིན་ཏུ་སྦས་པ་ཡིན་ཀྱང༌། །གལ་ཏེ་འཕྱུགས་ནས་མི་ལག་འགྲིམས་ན།
ཐུགས་ཀྱི་བས་ན་བཟོད་པ་མཛོད་ཅིག །བླ་མའི་མན་ངག་བརྗེད་བྱང་བྱས་
པའི། །དགེ་བ་ཅུང་ཟད་བདག་གིས་བསགས་དེས། །བདག་དང་སེམས་ཅན་
ཐེག་ཆེན་ལམ་ནས། །འགྲོ་ལ་ཕན་ཕྱིར་སངས་རྒྱས་འགྲུབ་ཤོག །བླ་མའི་མན་
ངག་བརྗེད་བྱང་བྱས་པ་ཐོག་མ་དང་བར་དང་ཐ་མར་དགེ་བ་རྫོགས་སོ། །
དགེ་བའི་ཚོགས་རྣམས་འཕེལ་བས་དགོས་འདོད་སྣ་ཚོགས་འབྱུང་། །བཤེས་གཉེན་དམ་
པས་གཟིགས་པས་ནོར་བུ་རིན་ཆེན་མཛོད། །ཤེས་རབ་མཆོག་ཏུ་གྱུར་པས་ཐོས་བསམ་ཕུལ་
དུ་ཕྱིན། །རྒྱ་མཚོ་ལྟ་བུའི་ཡོན་ཏན་མངའ་བ་དེ་ལ་འདུད། །ཐེག་མཆོག་དམ་ཆོས་རིན་ཆེན་
•63

དགེ་བཤེས་དོལ་པ་ཤེས་རབ་རྒྱལ་མཚན་གྱིས་ཕྱོགས་བསྒྲིགས་མཛད།
བཞེངས་འདི་ལ། །བསམ་བྱས་བསོད་ནམས་བདག་གིས་གང་ཐོབ་པ། །དེས་ནི་འགྲོ་ཀུན་
ཐེག་མཆོག་དམ་པའི་ཆོས། །རིན་ཆེན་དྲི་མ་མེད་པའི་སྣོད་གྱུར་ཅིག །པར་འདི་ཀུན་མཁྱེན་
འཇམ་དབྱངས་བཞད་པའི་སྡེའི། །ཐུགས་རྗེ་ལ་བརྟེན་བཀྲ་ཤིས་འཁྱིལ་གླིང་གི། །ལྷོ་རྒྱུ་མདོ་
སྔགས་ཆོས་སྒྲ་སྒྲོགས་པའི་ཚལ། །དགའ་ལྡན་ཆོས་འཁོར་གླིང་དུ་ལེགས་པར་གྲུབ། །ཤུ་བྷཾ་
མསྟུ་སརྦ་ཛ་ག་ཏཱཾ། །།སརྦ་མངྒ་ལཾ།།།།
ཨཏྠ ', ',
64

།བཀའ་གདམས་ཀྱི་མན་ངག་བེའུ་བུམ་
སྔོན་པོའི་འགྲེལ་པ་བཞུགས་སོ། །
ཡོན་ཏན་ཀུན་གྱི་གཏེར་དུ་གྱུར་པའི། །བླ་མ་རྣམས་ལ་གུས་པས་བཏུད་
ནས། །བདག་ཉིད་བློ་དམན་བརྗེད་བྱང་བྱས་པ། །སོ་སོར་འཐོར་བ་ལྷན་ཅིག་
བསྡེབས་པའོ། །བསླབ་བཏུས་བཤེས་གཉེན་མི་བཏང་སྐབས་སུ། །མན་ངག་
ཐམས་ཅད་བསྡུས་པའི་མགོ་ནི། །བཤེས་གཉེན་དམ་པ་མི་བཏང་བ་ཡིན། །དེ་
ལས་དད་དང་བྱང་ཆུབ་སེམས་སོགས། །ཀུན་འབྱུང་ཡོན་ཏན་ཀུན་གྱི་གཏེར་
ཡིན། །བཤེས་གཉེན་འཚོལ་དང་བསྟེན་པའི་ཚུལ་ནི། །ངེད་ཀྱི་བཤེས་དེའི་ཚུལ་
གྱི་རྗེས་བསླབ། །མང་པོ་མི་བཙལ་བཙལ་བ་སྲོག་བསྡོ། །བློ་མ་སྦྱངས་པས་མང་
དུ་མི་རུང་། །ད་ལྟའི་ངེད་ལུགས་སྟོན་དབྱར་གླང་འདྲ། །ཀུན་ལ་སྣས་སྣོམ་གང་
ཤ
ལའང་མི་འཇུག །དེ་བཞིན་ཀུན་ལ་ཉན་ཅིང་གཅིག་ལའང་། །བླ་མར་འཛིན་
མེད་ངེད་ཀྱི་ལུགས་ཏེ། །དེ་ཡི་ཆོས་དང་ཆོས་སྨྲ་ཀུན་ལ། །མ་གུས་ཤེས་རབ་
ཉམས་པའི་རྒྱུ་གཙོ། །དེ་བས་ཆོས་འབྲེལ་མ་བརྟགས་མང་མིན། །བརྟགས་ནས་
བཟུང་ལ་བླ་མར་གུས་བྱ། །མ་འོངས་བླ་མས་མི་ཕོངས་ཆོས་ཉིད། །ལས་རྣམས་
ཆུད་མི་ཟ་བ་ཡིན་ཕྱིར། །ཞེས་གསུངས་སོ། །དེ་ལས་སྤྱིར་ཇོ་བོ་ཆེན་པོ་རྗེ་ལྷ་
ཅིག་གིས་སངས་རྒྱས་ཀྱི་བསྟན་པ་ལེགས་པར་གཏན་ལ་ཕབ་པ་ནི་གཞུང་
བྱང་ཆུབ་ལམ་གྱི་སྒྲོན་མ་ལགས། དེའི་དོན་གདམས་ངག་ཏུ་གསུངས་པ་དགེ་
བཤེས་པ་རྣམས་ལ་གསུང་སྒྲོས་མི་འདྲ་བ་མང་དུ་ཡོད་ཀྱང་། དོན་ལ་ཁྱད་་་་
པར་མེད་པས་ཕན་ཚུན་སྤོང་ལེན་བྱ་མི་དགོས་གསུང་། དགེ་བཤེས་དོལ་པས་
མཛད་པའི་བེའུ་བུམ་དུ་གྲགས་པ་འདིའི་དབང་དུ་བྱས་ན། དགེ་བཤེས་དེ་ཡི་
ཞལ་ནས།། རང་གི་རྒྱུད་ལ་ཅི་ཕན་བྱ་བའི་ཆེད་དུ་འཕངས་འཕངས་རྣམས་
65·

ཇོ་བོ་ལྷ་འབྲི་སྒང་པས་མཛད།
བརྗེད་ཀྱིས་དོགས་བྲིས་པ་ཡིན། བཤད་པའི་གོ་ཆ་མ་བྱས། བཤད་པའི་གོ་ཆ་
བྱས་ན་དགེ་བཤེས་དེའི་དབྱར་དགུན་རེ་རེའི་ཆོས་གསུང་ཚོད་གཟུང་ནས
བཤད་པ་བྱས་ཀྱང་ཟད་པ་མེད་པ་འོང་སྟེ་དེ་ལྟར་མ་བྱས། པུར་གུར་སྡོད་ན་
དགོས་སྙམ་ནས་ཁ་ཡར་བྲིས་པ་ཀ་བ་ལིན་འཐོར་འཁྲུགས་ནས་ཡོད་པ་ལ།
ཕྱིས་ཕོ་བྲང་སྡིངས་པས་དཔེ་ཆོས་དེ་བསྡེབས་འདུག་པས། འོ་ན་ང་ཡི་དེ་་་་་
རྣམས་ཀྱང་ལྷན་ཅིག་ཏུ་བསྡེབས་ན་གཞན་ལ་ཕན་པ་སྲིད་སྙམ་ནས་ཡ་གད་་་
ཉིད་དུ་བསྡེབས་པ་ཡིན། རྩོམ་ཡང་ལེགས་པར་ཅིག་བྱུང་། འདི་ཙུག་མ་བྱས་
ན་སྤྱི་ཡི་རྣམ་པ་གཅིག་ལས་ཅག་ཅག་པོ་འདི་མི་འོང་བར་འདུག །འདི་རྣམས་
རེ་རེའི་ནང་དུ་དོན་ཡོ་འདུས་པའམ། རེ་རེས་ཆོག་པ་ལྟ་བུ་ཡིན་ཀྱང་། གལ་ཆེ་
ན་འབུམ་ལ་བརྒྱ་ཚར་བྱེད་ཟེར་བའི་ཚུལ་ཡང་ཡིན་ལ། ཟློས་བུར་མངོན་པ་
འདྲ་བ་བག་རེ་ཡོད་པ་ཡང་ཕྱོགས་རེ་རེ་ནས་དོགས་པ་གཅོད་པ་ཡིན་ཏེ།
སླར་ཡང་དོན་གཞན་ལ་བརྟེན་ནས། དོན་དེ་ཉིད་བཟླས་པ་ཡིན་ཟེར་བའི་
ཚུལ་ཡང་ཡིན་གསུང་། དགེ་བཤེས་དེས་ཐུགས་དགོངས་བཟང་པོས་མཛད་
པས་ཐམས་ཅད་ཀྱང་ཚད་མར་བྱེད་པ་འདི་ཡིན། སློབ་དཔོན་གྱི་ཞལ་ནས། ང་
ཡང་འདི་ཅིག་ཐོས་པར་འདོད་པས་གདུངས་ཡོད་ཙ་ན། དཔྱིད་ཅིག་གསུངས་
ཟེར་བ་ཐོས་ནས་ཡ་གད་དུ་ཕྱིན་པས། དེའི་ནུབ་མོ་རྡོ་རྗེ་གདན་དུ་ཕྱིན་པ་
ཅིག་ཀྱང་རྨིས། དགེ་བཤེས་དེའི་གསུང་བྱིན་རླབས་ཆེ་བས་ངང་གིས་ཕན་
པར་བྱུང་ནས། དགེ་བཤེས་ལ་སྨན་པར་མཆི་བར་གདའ་ཞུས་པས་ཀྱང་། པུ་
གུར་སྡོད་ན་འདིས་དགེ་བཤེས་བཏུབ་པ་ཡིན་གསུང་། དེ་ལ་འདིར་གལ་ཆེ་
བས་མཆོད་བརྗོད་གསུངས་པ་ཡིན། ཡོན་ཏན་ཀུན་གྱི་གཏེར་དུ་གྱུར་པའི་
ཞེས་པ་ལ་སོགས་ཏེ། དེ་ཡི་དགོས་པ་བར་ཆད་ཞི་བ་དང་། ཡ་རབས་ཀྱི་ཚུལ་
དང་མཐུན་པ་དང་། འདོད་པའི་དོན་འགྲུབ་པ་དང་། ཕྱི་རབས་ལ་བསླབ་
པར་བྱ་བའི་དགོས་པ་བཞི་ལས། དང་པོ་བར་ཆད་ཞི་བ་། བར་ཆད་
•66.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཐམས་ཅད་བསོད་ནམས་མ་ཡིན་པ་ལས་འབྱུང་བ་ཡིན་པ་ལ། བསོད་ནམས་
བསགས་པས་བར་ཆད་མི་འབྱུང༌། བརྒྱ་ལ་བྱུང་ཡང་མྱུར་དུ་སེལ་བ་འགྱུར།
ཡོན་ཏན་མ་སྐྱེས་པ་སྐྱེ། སྐྱེས་པ་འཕེལ་ཞིང་བརྟན་པར་འགྱུར་བས། འདི་ནི་
རྣལ་འབྱོར་པ་རིང་དུ་འདྲིས་པ་གྱུར་པ་རྣམས་ཀྱིས་ཀྱང་འབད་དགོས་ཏེ།
རྣལ་འབྱོར་པ་ཆག་ཁྲི་མཆོག་གི་གཏམ་རྒྱུད་ཀྱང་གསུང་། ཆོས་ནས་ཀྱང་་་་་་
བསོད་ནམས་བྱ་བ་རྣམས་ནི། ཞེས་པ་ལ་སོགས་པ་གསུངས་པའོ། །གཉིས་པ་
ཡ་རབས་ཀྱི་ཚུལ་དང་མཐུན་པ་ནི། ད་རེས་ཡ་རབས་མི་བཟང་ཤོས་ཙམ་ལ་
མི་བྱ་སྟེ། སངས་རྒྱས་དང་བྱང་ཆུབ་སེམས་དཔའ་དང་དགེ་བའི་བཤེས་་་་་
གཉེན་གོང་མ་དེ་རྣམས་ཀྱིས་བསོད་ནམས་བསགས་པ་ལ་བརྟེན་ནས་ཡོན་་
ཏན་ཁྱད་པར་ཅན་རྒྱུད་ལ་འཁྲུངས་པ་ཡིན་པས། རང་ཅག་ཀྱང་ཁོང་གི་རྗེས་
སུ་སློབ་པའོ། །གསུམ་པ་འདོད་པའི་དོན་འགྲུབ་པ་ནི་ཆོས་ནས། བསོད་ནམས་
བསགས་པའི་མིས་ནི་བསམ་པ་མཐའ་དག་འགྲུབ། ཅེས་པ་ལ་སོགས་པ་་་་་
གསུངས་ཏེ། དགེ་བཤེས་དེས་བསོད་ནམས་བསགས་པས་ཐུགས་དགོངས་
རྣམ་པར་དག་པ། དངོས་དང་བརྒྱུད་པས་གཞན་ལ་ཅི་ཕན་གྱི་དགོངས་པ་
གྲུབ་པ་སྟེ། ཆོས་འདི་མཐོང་བ་ཙམ་གྱིས་བློ་ཚུད་པ་མང་པོ་ཡོད་པར་འདུག །
འདི་ལ་བརྟེན་ནས་ཐོས་བསམ་སྒོམ་གསུམ་བྱས་པས་མངོན་མཐོ་ངེས་ལེགས་
ཐམས་ཅད་འབྱུང་བས་སོ། །བཞི་པ་ཕྱི་རབས་ལ་བསླབ་པར་བྱ་བའི་དགོས་པ་
ནི། འོ་ན་དགོས་པ་དེ་དག་དཀོན་མཆོག་གི་སྤྱན་སྔར་ཕྱག་དང་མཆོད་པ་བྱས་
པས་འགྲུབ་མོད། ཡི་གེར་བྲི་ཅི་དགོས་སྙམ་ན། དེ་ཕྱི་རབས་རྣམས་ལ་བྱ་བ་ཅི་
དང་ཅི་བྱེད་པའི་སྔོན་དུ་ཕྱག་དང་མཆོད་པ་བྱས་ན་བྱ་བ་དེ་འགྲུབ་པས། དེ་
ལྟར་གྱིས་ཤིག་ཅེས་བསླབ་པར་བྱ་བའི་དགོས་པ་ཡོད་པའོ། །བྱ་བ་འགྲུབ་པ་
ནི། ཐ་ན་སྡིག་པའི་དངོས་པོ་ཅིག་བྱེད་ཀྱང་བསོད་ནམས་བསགས་ན་འགྲུབ་
པའི་གཏམ་རྒྱུད་དང་བཅས་པ་གསུང་ན། དགེ་བ་དང་ལུང་མ་བསྟན་གྱི་ལས་
.67.

ཇོ་བོ་ལྷ་འབྲི་སྒང་པས་མཛད།
ལྟ་ཅི་སྨོས་གསུང་། དེ་ལྟར་ཡིན་པས་བསྟན་བཅོས་མཁན་པོ་ཐམས་ཅད་ཀྱིས་
ཀྱང་བཅལ་དུ་བཀྲམ་ནས་གསུངས་ཏེ། བླ་མས་འཕྲིག་མ་བཅུག་གི་བར་དུ།
གཞུང་རང་ཡང་མ་མཐོང་བ་བཞིན་དུ་སོང་གསུང༌། ཚིག་གི་དོན་གྱི་དབང་དུ་
བྱས་ན། ཡོན་ཏན་ནི་གོམས་པར་བྱ་བའམ་ཕན་འདོགས་པ་དང་། སྐྱོན་གྱི་
གཉེན་པོ་གྱུར་པ་སྟེ། དེ་ཡང་འཇིག་རྟེན་དང་འཇིག་རྟེན་ལས་འདས་པའི་
ཡོན་ཏན་མ་ལུས་པ་ཀུན་གྱི་འབྱུང་གནས་སུ་གྱུར་པ་དང༌། ཆུད་མི་ཟ་བ་དང་
མི་ཟད་པས་ན་གཏེར་དུ་གྱུར་པའོ། །བླ་མ་ནི་གོང་མར་གྱུར་པ་སྟེ། ད་རེས་དེ་
ཁོ་ན་ཡུལ་དུ་བྱས་པ་ནི་དཀོན་མཆོག་གསུམ་གྱི་རྩ་བ་ཡིན་པར་དགོངས་པའོ།།
རྣམ་པ་མང་པོའི་ཚིག་ཏུ་གསུངས་པ་ནི། ཁྱེད་རབ་ཏུ་བྱུང་བ་ལ་བླ་མ་བདུན་
སྲིད་པ་ཡིན་ཏེ། མཁན་པོ་གཉིས། སློབ་དཔོན་གཉིས། གསང་སྟེ་སྟོན་པ་དང་།
གནས་ཀྱི་སློབ་དཔོན་དང་ཀློག་པའི་སློབ་དཔོན་དང་བདུན། དེ་ཡི་སྟེང་དུ་
སེམས་བསྐྱེད་པ་དང་། དབང་བསྐུར་བ་དང་། རྒྱུད་བཤད་པ་དང་། བྱིན་གྱིས་
བརླབས་པ་ཐམས་ཅད་བསྡུས་ཞེས་དགེ་བཤེས་སྟོན་པ་གསུངས་སྐད། དེ་ཡང་
བདུན་བརྒྱུད་ཚུན་ཆད་བླ་མར་འགྱུར་བས་སོ། །མ་གུས་པ་སྐྱོན་ཐམས་ཅད་
ཀྱི་རྩ་བ་ཡིན་པས་ན་དེ་སྤངས་ཏེ། སྒོ་གསུམ་གུས་པས་བཏུད་དེ་མཉེས་པར་
བྱས་ནས་བླ་མའི་གདམས་ངག་བསྡེབས་པར་བྱ་ཞེས་རིམ་པ་ཅན་གྱི་ཚིག་ཏུ་
གསུངས་པའོ། །།དེ་ཡང་ང་རྒྱལ་ཉེས་པ་ཐམས་ཅད་ཀྱི་རྩ་བ་ཡིན་པས་བདག་
ཉིད་བློ་དམན་ཞེས་ཐུགས་རྒྱལ་བཅག་པའོ། །འཛིན་པའི་ནུས་པ་ཙམ་ནི་་་་་
མངའ། གཟུངས་མ་ཐོས་པས་བརྗེད་བྱང་བྱས་པ་ཞེས་བརྗོད་བྱ་ཡང་བསྟན་
ནོ། །དགོས་པ་ནི་ཚད་མ་ནས། མདུང་ལྔ་སྒྱེད་པོ་གསུམ་རྩ་དང་རི་དྭགས་
སྤགས་ཏེ་བཟའ། ཞེས་བཤད་པ་ལྟར། བླ་མའི་གདམས་ངག་ཀ་བ་ལི་ན་འཐོར་
ནས་ཡོད་པ་རྣམས་སྐྱེས་བུ་གསུམ་ཐད་ཀ་ཐད་ཀར་བསྡེབས་པའོ། །དགོས་
པའི་དགོས་པ་ནི། གཞན་དོན་དུ་གྱུར་ནས་མངོན་མཐོ་དང་ངེས་ལེགས་ཐོབ་
·68·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པའོ། །འོ་ན་འདིའི་བརྗོད་བྱ་བླ་མའི་གདམས་ངག་ཡིན་ན། དེ་རང་ཉམས་སུ་
བླང་བྱ་ཡིན་པས། ཡི་གེར་འབྲི་མི་རིགས་སམ་སྙམ་ན། དགེ་བཤེས་ཀྱི་ཞལ་
ནས། དེ་བདེན་ཏེ་བེའུ་བུམ་བཤད་ལོ་ཟེར་ནས་དམ་པ་རྣམས་ལ་ངོ་ཡང་ཚ་
སྟེ། འོན་ཀྱང་དགོས་པ་ཆེ་བས་བྲིས་པ་ཡིན་གསུང་། དགོས་པ་ཅི་ལྟར་ཆེ་ན
བྱམས་པ་ནས་བརྒྱུད་པའི་བླ་མའི་གདམས་ངག་མི་ནུབ་ཅིང་ཡུན་རིང་དུ་་་་་་་
གནས་པར་བྱ་བ་དང་། གཟུ་ལུམ་དང་དཔེ་མཁྱུད་མེད་པར་སྐལ་བ་དང་ལྡན་
པ་རྣམས་ལ་ཁ་ཁ་ཆེམས་ལྟ་བུར་བྲིས་པ་ཡིན་གསུང་། བྲིས་པ་ལ་སྐྱོན་མེད་དེ།
སྟོན་པ་མྱ་ངན་ལས་འདས་ནས་ཕྱི་རབས་གཟུངས་མ་ཐོབ་པ་རྣམས་ཀྱི་ཕྱིར་་་་
དགྲ་བཅོམ་པ་རྣམས་ཀྱིས་ཀྱང་བཀའ་བསྡུ་བར་མཛད་པའི་ཕྱིར་དང༌། ལྷ་བླ་
མས་ཇོ་བོའི་ཆོས་ལ་ཟིན་བྲིས་བྱས་པས། བླ་མའི་ཆོས་ལ་གཅེས་པར་འཛིན་པ་
ཡིན་གསུངས་ནས་ཇོ་བོ་ཉིད་མཉེས་པ་དང་། དགེ་བཤེས་སྟོན་པའི་ཞལ་ནས།
སྤྱིར་ཡང་ཇོ་བོའི་ཆོས་ལ་བྲི་རྒྱུ་མང་དུ་ཡོད་པ་ལ། ཁྱད་པར་དུ་སྡེ་པ་བཅོ་་་་
བརྒྱད་ལ་བརྟེན་འབྲེལ་ལུགས་མི་འདྲ་བ་རེ་རེ་ཇོ་བོས་གསུངས་པ་མ་བྲིས་
པས་བརྗེད་གསུང་ནས་ཐུགས་ངན་མཛད་པ་དང་། དགེ་བཤེས་ལྷང་ཆུང་་་་་
aསྟོན་པའི་གྲོགས་གཅིག་གིས་ཟིན་བྲིས་བྱས་པས། དགེ་བཤེས་ཀྱི་ཞལ་ནས།
ཁྱོད་ཤོག་གུ་དཀར་རུ་ལ་འབྲིའམ། ངས་དམར་རུ་ལ་བྲིས་ནས་ཡོད་གསུངས་
པ་ལ་ཕྱིས་བག་རེ་བསྙེལ། གྲོགས་ཀྱི་དེ་མ་བརྗེད་པར་འདུག་པས། ཁོང་ཉིད་
ཀྱང་འབྲི་བ་དང་། དགེ་བཤེས་སྤྱན་སྔ་བ་ཐུགས་དམ་རྩེ་གཅིག་ཏུ་མཛད་པས་
ཆོས་བག་རེ་བསྙེལ་བས། དགེ་བཤེས་སྟོན་པའི་ཞལ་ནས། ད་ཡི་གེར་བྲིས་
གསུངས་པས་ཆོས་ཞུས་མ་ཐག་ཏུ་ཕྱག་ངར་ལ་བྲིས་ནས་ཤོག་གུ་ལ་འདེབས་་་
ཏེ། ཇོ་བོ་བདུད་རྩི་འཁྱིལ་བའི་སྒྲུབ་ཡིག་ཞུས་མ་ཐག་ཏུ། ཕྱག་མཚན་བརྗེད་
ཀྱིས་དོགས་པས། རྡོ་རྗེ་རྡོ་རྗེ་རལ་གྲི་དང༌། །དྲིལ་བུ་རིན་ཆེན་པདྨའོ། །ཞེས་
ཕྱག་ངར་ལ་བྲིས། ཆོས་སེམས་པའི་དུས་སུ་དགེ་བཤེས་ཀྱི་ཆོས་དྲན་པ་རྣམས་
·69·

T ཇོ་བོ་ལྷ་འབྲི་སྒང་པས་མཛད། པ
ཀྱང་བརྗེད་ཀྱིས་དོགས་པས། དེ་ཡི་བར་དུ་ས་སྐྱོར་ལོགས་ལ་བྲི། གདམས་ངག་
ལེགས་པ་ཅིག་མཐོང་མ་ཐག་ཏུ་བྲི་རྒྱུ་ཅིག་སྣང་གསུང་བ་དང་། རྒྱ་གར་ན་
ཡང༌། བྱམས་པ་བསྒོམ་པའི་རྣལ་འབྱོར་པ་རྣམས། གདམས་ངག་རིལ་བ་སྤྱི་
བླུགས་སུ་བཅུག་ནས་ཐུན་མཚམས་སུ་ལྟ་བ་ཡིན་པས་ན་བྲིས་པ་ལ་ཉེས་པ་་་་་་
མེད་གསུང་། དེ་ལྟར་ཡིན་ཀྱང་བླ་མའི་གདམས་ངག་ཚིགས་བཅད་དུ་བྱེད་པ་
མི་རིགས་སམ་སྙམ་ན། དེ་ལ་སྐྱོན་མེད་དེ། རྣལ་འབྱོར་བ་ཤེས་རབ་རྡོ་རྗེའི་
ཞལ་ནས། ངས་བླ་མའི་གདམས་ངག་གོ་སླ་བར་བྱ་བའི་ཕྱིར་དུ་ཚིགས་བཅད་
དུ་བསྡེབས་ནས་ཡོད་གསུང་སྟེ། ཐམས་ཅད་མཁྱེན་པའི་གྲོང་ཁྱེར་དུ། །འགྲོ་
དགོས་པས་ན་འགྲོ་བར་བྱ། །ཞེས་པ་ལ་སོགས་པའོ། །འོ་ན་ཚིག་འཐེང་པོར་
... བསྡེབས་པ་ཇི་ལྟར་ཡིན་སྙམ་ན། སའི་སྙིང་པོ་འཁོར་ལོ་བཅུ་པའི་རྗེས་སུ་་་་་
འབྲངས་པ་ཡིན་གསུང་། དེ་ཡང་ཅི་ཐོད་ཐོད་ཀྱང་འབྲི་བ་མིན་གསུང་། བླ་
མའི་གདམས་ངག་བཀའ་དང་བསྟན་བཅོས་རྣམས་དང་མི་འགལ་བ་ཅིག་
འབྲི་དགོས་པ་ཡིན་ཏེ། འདི་རྣམས་པོ་ཏོ་བའི་གསུང་ལྷད་མེད་པ་ལྟ་བུ་ཡིན།
སྤྱན་སྔ་བ་དང་ཕུ་ཆུང་བའི་གསུང་ཙིག་གེ་བ་ལས་མེད་པས་ཡོན་ཏན་ཐམས་་
ཅད་དགེ་བའི་བཤེས་གཉེན་ལ་རག་ལས་ཏེ། དེ་ཡང་ཅིས་ཤེས་ཞེ་ན། དགེ་
བཤེས་རིན་པོ་ཆེས་འདི་སྐད་གསུངས་པའི་ཕྱིར་རོ་བྱ་བ་པོ་ཏོ་བས་གསུངས་་
གསུང་བ་ཡིན། འོ་ན་པོ་ཏོ་བ་རང་ཇི་ལྟ་བུ་ཞིག་ཡིན་སྙམ་ན། དགེ་བཤེས་དེ་
ནི་བྱམས་པ་དང་སྙིང་རྗེ་སྐྱེས་ཐོབ་ཏུ་མངའ་བས། ལི་མོའི་བུ་ང་ལས་ལ་མི་
འཁང་གསུང་སྟེ་མི་གཉིས་འགྲོགས་ནས་སོང་ན་ཡང༌། འདི་གཉིས་མཐུན་ན་
རུང་སྟེ་སྙམ་དུ་དགོངས་པས། ཤར་བ་པས། བརྡ་ཕྲད་ཚུན་ཆད་བྱིས་པའི་དུས་
ཉིད་ནའང་། གཞན་གྱི་བདེ་སྡུག་ཐུན་མོང་ཉིད་དུ་གྱུར། ¢ཞེས་བསྟོད་པ་མཛད་
པ་ཡིན་གསུང་། དེ་ཡང་ཡབ་དེ་བོན་པོ་ཡིན་པས། དགེ་བཤེས་ཀྱིས་ཀྱང་བྱས་
པ་ཙ་ན་བོན་འདྲ་བ་མཛད་པ་ལ་མ་མཉེས་པའི་བཀའ་སྩལ་ཡང་ཡང་གསུང་།
·70.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དེ་ཙ་ན་ཤར་བ་པ་ཤཱཀ་དབང་ཟེར་བའི་སྔགས་རྙིང་མ་མཁན་ཅིག་ཤི་བའི་་་་་
སྤུར་སྦྱོང་བ་ལ་འཇའ་དང་འོད་ལ་སོགས་པ་བྱུང་ནས་ཡབ་ལ་དྲིས་པས། སྒོམ་
ཆེན་ཅིག་གྲོངས་པ་ཡིན་ཟེར་བས། སྒོམ་ཆེན་ཅིག་དང་ངས་ཀྱང་བསླབས་ན་
འོང་སྙམ་དུ་དགོངས་པ་ཅིག་བྱུང་ནས། ཡབ་ཀྱི་མཆོད་གནས་སྦ་སྒོམ་བྱ་བ་
ཅིག་ཡོད་པ་དེ་ལ། སྒོམ་གཅིག་བསླབ་པར་ཞུ་བྱས་པས། ཁོང་གི་ཞལ་ནས།
ཁྱོད་སྒོམ་གཤའ་མར་བྱེད་ན་ཆོས་ཨེན་ཅིག་ཉན་དགོས། ད་མིན་ན་སྒོམ་ཆེན་
གྱི་སྒོམ་མཆན་ཁུང་བས་ཕུ་ཐག་ཐུང་སྟེ་འགྲོ་བ་ཡིན་གསུངས་པས། ཁུ་བརྩོན་
འགྲུས་ལ་སོགས་པ་ལ་མཚན་ཉིད་ཀྱང་མང་དུ་མཉན་སྐད། དེ་ནས་བྲག་རྒྱབ་
ཏུ་གཉེར་ཅིག་མཛད་པ་ལ་གོ་ཤིན་ཏུ་ཆོད་པ་ཅིག་མཛད་དེ། མདོ་མང་ཅིག་
གི་ཕྱག་ལེན་ཡང་མཛད་པར་གདའ། དེའི་བར་ལ་དགེ་འདུན་སྤྱི་བས་ལྷག་པ་
ཞོ་ཤལ་ཅིག་ལས་གསོལ་མ་མྱོང་ཟེར་ཏེ། འོ་སྐོལ་དེ་དུས་སུ་འཕྲལ་ཐེས་ཕུགས་
ཐེས་ཐམས་ཅད་གཅོད་དེ། སྲེ་མོང་གི་གཏམ་དུ་འགྲོ་ཉེན་ཆེ་བ་ཡིན་གསུང་
གཉེར་དེ་ཐོན་ནས་ར་སྒྲེང་དུ་དགེ་བཤེས་སྟོན་པ་ཅན་དུ་དབྱར་དགུན
གཅིག་ཙམ་བསྡད་ལ། སྒོམ་ཅིག་ཞུས་ནས་ཁམས་སུ་ཕྱིན་ལ་མིང་རུང་ཚུན་
ཆད་སྤོས་ལ་སྒོམ་ཡིན་པ་ཅིག་བྱ་སྙམ་ནས། གཙང་སྟོན་དང་གཉིས་འགྲོགས་
ནས། ལམ་ཡོགས་ལ་རྒྱལ་གྱི་གླན་ཚུལ་བྱང་བསླབ་པའི་སློབ་དཔོན་ཡིན་པས་
ཞེ་ས་ལ་བྱོན། དེ་ནས་ར་སྒྲེང་དུ་བྱོན་པ་ལ། ཁྱེད་དུག་ཆས་སུ་ཞུགས་ནས་གར་
འགྲོ་ཟེར་བྱུང་སྐད། དེ་ནས་དགེ་བཤེས་སྟོན་པ་དང་མཇལ་བ་ལ། བྲག་རྒྱབ་
པའི་དཔོན་གྱིས། དེར་ངའི་མི་ཅིག་སོང་བས། དེ་གར་ཡང་མི་གཏོང་བ་ཞུ་བྱ་
བའི་འཕྲིན་ཡང་ཐེངས་ཟིན་འདུག་སྐད། དེར་དགེ་བཤེས་ལ་ཆོས་ཞུས་ནས།
འཕྲིག་ཚུད་པས་ཁམས་སུ་འགྲོ་བ་ཅི་ལ་ཡང་ཚང་སྟེ། འོག་དེ་ན་རི་སྣ་ཅིག་
ཡོད་པ་ཡང་བརྒལ་མ་ཕོད་པར་ལོ་བདུན་བསྟེན་པ་ལ། དགེ་བཤེས་སྟོན་པའི་
་ཐུགས་ཀྱང་ཁེངས་པས། བ་འོ་ཐང་འདིར་ཇི་ལྟ་བུའི་མི་ཆེན་པོ་ཅིག་བྱོན་པར་
.71鳗

ཇོ་བོ་ལྷ་འབྲི་སྒང་པས་མཛད།
འདུག་བྱ་བ་ཡང་གསུངས་པ་ལགས་པར་གདའ། དེ་ནས་དགེ་བཤེས་སྟོན་
པ་འདའ་དཀར་པོ་ཏོ་བའི་པང་དུ་དབུ་བཞག་ནས་ཡོད་པའི་ཚེ། པོ་ཏོ་བའི་
ཐུགས་དགོངས་ལ། འཇིགས་སར་སྐྱེལ་མས་བོར་བ་འདྲ་བ་ཅིག་འོང་བ་་་་་་
འདུག་ན། ད་སུ་ལ་བརྟེན་སྙམ་པ་དང༌། སྤྱན་ཆབ་གོང་པའི་རྩ་ན་མར་ཉིལ་
གྱིས་བྱུང་བ་དང་། དགེ་བཤེས་སྟོན་པས་མཁྱེན་ནས། ངས་ཁྱོད་ཀྱི་རྟེན་ས་སུ་
ཡང་མ་མཐོང་བས། ད་ཕན་ཆད་གསུམ་ཡན་ཆད་ལྔ་མན་ཆད་དཔུང་གདང་
ཆོས་ལ། དགེ་བའི་བཤེས་གཉེན་མདོ་སྡེ་ལ་གྱིས་ལ་སེམས་བཟང་པོར་གྱིས་
དང་ཁྱད་པར་ཅན་དང་ཕྲད་དེ་འོང་ཅིག་གསུངས་པས། མདུན་ན་ཇོ་བོ་་་་་
ལེགས་ཡོད་པས་སེམས་བཟང་པོ་བྱང་ཆུབ་ཀྱི་སེམས་ལ་ཟེར་བ་མ་ལགས་
སམ། ཞུས་པས་ཡིན་མོད་གསུངས་པས། ང་སྔ་ནས་ཀྱང་མ་གོ་རྒྱུ་མེད་པ་ལ།
དེས་གསལ་བཏབ་པ་འདྲ་བ་ཅིག་བྱུང་ནས། དེའི་ཐབས་ལྐོག་ཏུ་མན་ངག་ཏུ་
ཡང་གསུང་། ཚོགས་སུ་ལུང་དང་སྦྱར་ནས་ཀྱང་གསུངས། བཀའ་བཀྱོན་ཚུན་
ཆད་ཀྱིས་ཀྱང་དེའི་ཐབས་སུ་གསུངས་ནས་ཡོད་པས། ལོ་གཉིས་ཙམ་དུ་མྱ་
ངན་ཡང་སངས་པ་འདྲ་ཅིག་བྱུང་བ་ལ། ཕྱིས་སེམས་བཟང་པོ་ལ་ཁོང་རང་
དགོས་པར་སོང་བས་མྱ་ངན་ལ་སངས་དུས་མེད་གསུང་སྐད། དེ་ལྟར་དགེ་
བཤེས་སྟོན་པ་འདས་ནས་རྣལ་འབྱོར་པ་ཆེན་པོས་ཚོགས་བསྡུས། དེ་ནས་
དགེ་བཤེས་དགོན་པ་པས་བསྡུས། དགོན་པ་བ་འདས་ནས་སྐུ་མཆེད་གསུམ་
ཡང་ཤ་གཟུག་རང་ཟ་བར་ཆད་ནས་ར་སྒྲེང་ན་ཆོས་ཀྱི་མུ་གེའི་ཐབས་སུ་ཡོད།
དེ་ཙ་ན་ཡོན་བཤད་དེ་ཕུ་ཆུང་བས་མཛད་པ་ལ་ཉིན་ཅིག་པོ་ཏོ་བས་མཛད་་་་
པས། གཞན་གྱི་ཤེས་པ་བསྒྱུར་ནུས་པ་འདྲ་བ་ཅིག་བྱུང་བས། ཕུ་ཆུང་བས་དེ་
ནས་གསུང་དུ་མ་གནང༌་། ་ཏོ་བས་དབྱར་དེ་སྐྱོ་སང་དུ་བསླབ་བཏུས་ཅིག་
གསུངས་པ་ལ་གཞན་གྱི་ཤེས་པ་བསྒྱུར་ནུས་པ་ཅིག་བྱུང་། དེ་ནས་བླ་མའི་
གདན་ས་དེ་བསྐྱང་པར་བཞེད་པ་ལ། ཞང་ཆོས་ཀྱི་རྒྱལ་པོས། གདན་ས་འདི་
·72*

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཁོས་བཟུང་བར་འདོད་ནས་བྱས་པས། འོ་ཅག་འདིར་བསྡད་དུ་མི་གཏུབ་
གསུངས་ནས་པག་པུག་དབེན་པར་བཞུགས་ཀྱང༌། དམ་པ་རང་གི་ཡོན་ཏན་
གྱིས། །རིང་ནས་གནས་ཀྱང་རྣམ་པར་སྣང་། །ཟེར་བའི་ཚུལ་དུ་སྣབས་ལ་ཡོས་
འབྱར་བྱུང་སྟེ། ཤ་ཟུག་པས་དགའ་བའི་གཡག་ཤ་སྐྱེས་ཏེ། བཀའ་གདམས་
སྐད་པའི་སྲོལ་ཆེན་པོ་འདི་ཁོང་གི་བཀའ་དྲིན་ཡིན། ཕྱིས་འདའ་ཀར་གནས་
ཆེན་པོ་བཅུ་དྲུག་གི་ནང་ནས། དགྲ་བཅོམ་པ་དར་མ་ད་ཤི་བྱ་བ་དེ་ནི། ད་
ལྟ་ང་ཡིན་པར་ཡང་གསལ་བྱ་བ་ཡང་གསུངས་པ་ལགས་པར་གདའ་སྟེ་སྐྱེས་་་
བུ་ཆེན་པོ་དེས་བསླབ་པ་ཀུན་ལས་བཏུས་པ་གསུངས་པའི་དུས་ཅིག་ན། ལུས་
དང་ལོངས་སྤྱོད་དགེ་བའི་རྩ་བ་བསྲུང་བའི་ཐབས་སུ། དགེ་བའི་བཤེས་་་་་
གཉེན་མི་བཏང་ཞིང་། །མདོ་སྡེ་དག་ལ་རྟག་བལྟ་བས།།ཞེས་བཤད་པ་ལ་དགེ་
བའི་བཤེས་གཉེན་བསྟན་པ་འདི་ནི་བསྲུང་བའི་ཐབས་ཅིག་པུར་མ་ཟད་ཀྱི་་་་
ཆོས་ཐམས་ཅད་ཀྱི་དབུ་ཡིན་ཏེ། ཆོས་ཀྱི་དབུ་ངོ་མ་ཤེས་པའི་གཏམ་རྒྱུད་ཀྱང་
༢༡ ཁ་ལ ཡང་ན་ཚིག་
ཉུང་ལ་དོན་རྒྱས་པར་སྟོན་པའི་ཐབས་ཡིན། དེ་ཐམས་ཅད་བསྡུས་པའི་མགོ་
འམ་དབུ་ནི་དགེ་བའི་བཤེས་གཉེན་མི་བཏང་བ་ཡིན་པས། ཡེ་ཤེས་གྲུབ་པའི་
རྒྱུད་ལས། སྐྱ་བ་འཛིན་པ་མེད་པ་ཡི། །གྲུ་ནི་ཕ་རོལ་ཕྱིན་མི་འགྱུར། །ཞེས་
དང་། ཡང་དམ་པ་རྣམས་ཀྱི་སུས་ཀྱང་མི་བསྲིང་སྟེ། །དུལ་བའི་ཚུལ་གྱིས་དམ་
པ་བསྟེན་པར་བྱ། །དེ་དང་ཉེ་ན་དེའི་ཡོན་ཏན་རྡུལ།།ཆེད་དུ་མ་བསྒོས་པར་
ཡང་གོས་པར་འགྱུར། །ཞེས་པ་དང་། དེ་ཡང་མིང་གི་དགེ་བཤེས་ཀྱིས་མི་འོང་
སྟེ། དམ་པ་གྱུར་པ་ཅིག་དགོས་ཏེ། འཆལ་པ་དང་ཉམས་པ་ནི་བདུན་བརྒྱུད་
ཚུན་ཆད་དམྱལ་བར་སྐྱེ་ཞེས་སྤྱན་སྔ་བས་གསུང་སྟེ། དེ་བས་བརྒྱ་རྩ་བརྒྱད་
ཚུན་ཆད་ཡར་གྱི་གྲོགས་སུ་མི་འགྱུར་ཞེས་སྟོན་པ་གསུང་། ཕུ་ཆུང་བའི་ཞལ་
ནས། དུག་བུམ་པ་གང་གིས་མི་བརྒྱ་འཆི་བར་བྱེད་ལ། སྨན་བུམ་པ་གང་གིས་
.73.

ཇོ་བོ་ལྷ་འབྲི་སྒང་པས་མཛད།༦
མི་བརྒྱ་འཚོ་བ་ཡིན་གསུང་། ཆོས་ནས་ཀྱང་། དམན་པ་བསྟེན་པས་མི་རྣམས་
ཉམས་འགྱུར་ཞིང་། །ཐད་ཀར་བབ་པ་བསྟེན་པས་སོ་ན་གནས། །གཙོ་བོ་།
བསྟེན་པས་དམ་པ་ཐོབ་པར་འགྱུར། །དེ་ཕྱིར་བདག་པས་གཙོར་གྱུར་བསྟེན་
པར་བྱ། །ཞེས་དང་། དམ་པ་མ་ཡིན་བསྟེན་པ་ན། །སྐྱེ་བོ་སྡིག་པ་བྱེད་པ་དག །
སྡིག་མི་བྱེད་པས་བསྟེན་བྱས་ན། སྡིག་པ་བྱེད་པར་དེ་འགྱུར་ཏེ། །མི་སྙན་པ་
ཡང་འཕེལ་བར་འགྱུར། །ཞེས་དང་། ཡང་། མི་ཡིས་འདི་ན་ཉ་རུལ་ལ། །ཀུ་ཤ་
བྱེད་པས་བཅིངས་གྱུར་ན་། །ཀུ་ཤ་ཉིད་ཀྱང་རུལ་པར་འགྱུར། །སྡིག་ཅན་
བསྟེན་པའང་དེ་བཞིན་འགྱུར། །ཞེས་དང༌། ཡང་། དོང་པར་དུག་བསྐུས་
མདའ་བཅུག་པས། །དུག་མ་བསྐུས་པའང་གས་པར་འགྱུར། །སྡིག་ཅན་བསྟེན་
པའང་དེ་བཞིན་འགྱུར། །ཞེས་པ་ལ་སོགས་པ་གསུངས། དེ་བས་ན་རྣམ་གྲོལ་
སྒྲུབ་པ་ལ་བླ་མ་ལས་གལ་ཆེ་བ་མེད་དེ། ཚེ་འདིའི་བྱ་བ་བལྟས་ནས་བྱས་པས་
ཆོག་པ་ལ་ཡང་སློབ་དཔོན་མེད་པས་མི་འོང་ན། ངན་སོང་གསུམ་ནས་འོང་མ་
ཐོག །འགྲོ་མ་མྱོང་བའི་སར་འགྲོ་བ་ལ་བླ་མ་མེད་པར་ག་ན་འོང་གསུང་། དེ་
ལྟར་ཡིན་པས་དགེ་བཤེས་དེའི་ཞལ་ནས། ང་ཡི་དགེ་བའི་བཤེས་གཉེན་ནི་
ཐོག་མར་ཕ་རྒན་དེ་གྱུར་ནས་འདུག་གསུང་། ལོ་བཅུ་གསུམ་མན་ཆད་དུ།
བཟང་ལ་བྱ་དགའ་ངན་ལ་ཆད་པའི་ཚུལ་གྱིས་ཀློག་དང་ཡི་གེ་སློབ་ཏུ་བཅུག །
དེ་ནས་ཀློག་རྩལ་ཆེར་ཡང་འགྲོ་བ་ཡིན། པཉྩསྐནྡྷ་བྱ་བ་ཆོས་ཀྱི་ལན་ཆེ་ཡིན་
པས་ཉོན་གསུང་། དེ་ནས་སྐྱེས་བུའི་དོན་ཐམས་ཅད་ཀྱི་སྔོན་དུ་འགྲོ་བ་ཚད་
མ་ཡིན་པས་ཉན་དགོས་ཟེར་བས། ཝར་ཏི་ཀ་ཀུན་ཉན། དེ་ནས་ལོ་ཉི་ཤུ་ལོན་
ནས་བཤེན་སྟོན་གཡུང་དྲུང་རྒྱ་མཚོའི་སྤྱན་སྔར་བྱོན་ནས་སྔ་དྲོ་དགེ་ཚུལ་་་་་་
བྱས། ཕྱི་དྲོ་དགེ་སློང་བྱས། སྲོད་ལ་སེམས་བསྐྱེད་བྱས་ཏེ་ང་ཡིས་དེ་དོན་མི་
ཆེའམ་གསུང་། དེ་ནས་ད་ཁྱོད་རབ་ཏུ་བྱུང་རྟིང་ལ་འདུལ་བ་ཉན་དགོས་པ་
ཡིན་ཟེར་ནས། རྒྱ་འདུལ་དབུ་ཉུག་བྱུང་བ་ཅིག་གི་ཕྱིར་འདུལ་བ་ཉན་དུ་ཕྱིན།
*74.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དེ་ནས་ངའི་གྲོགས་པོ་འབྲོམ་སྟོན་གྱི་སློབ་མ་སྒོམ་སློབ་པ་ཅིག་ཡོད་པར་
འདུག་པས་དེར་སོང་གསུང་ནས། པོ་ཏོར་བྱོན་ཏེ། ཆོས་གོས་ལིང་བཟང་པོ་
གཅིག་ཡོད་པ་ཕུལ་ནས་སྒོམ་ཅིག་བསླབ་པར་ཞུ་བྱས་པས། དེ་ལ་ཨེན་ཅིག་
སྡོད་དགོས་པ་ཡིན། ཆོས་གོས་འདི་ཡང་ཚོངས་ལ་རྒྱགས་གྱིས་གསུངས་ནས་
ཚུར་ལ་གནང་། དེ་ནས་དབྱར་ཚུལ་འཇུག་གི་དུས་ལ་བབས་ནས། ཞུ་སྣ་ཅིག་
ཀྱང་ཁྲིད་ནས་དབྱར་འདི་བྱ་བ་ཞུ་བའི་གནས་ཀྱི་སློབ་དཔོན་ཅིག་ཞུ་བྱས་་་་་་
པས། དེའི་དུས་སུ་གནང་བ་དང་གནང་བའི་ལན་གང་ཡང་མི་གསུང་བ་ཞུ་སྣ་
བ་ལ་བཀྱོན་ཐབས་འདྲ་བ་ཅིག་མཛད་ནས། དོ་མོད་ཤོག་གསུངས་ནས། དོ་
མོད་སྲོད་ལ་ཡང་གཉིས་འགྲོགས་ནས་གཟིམས་མལ་གྱི་ལོགས་སུ་བྱོན་ནས་་་་་
ཞུས་པ་ལ། དགེ་བཤེས་ཀྱི་ཞལ་ནས། ཇོ་བོ་གཡོར་པོ་གཉིས། གནས་ཀྱི་སློབ་
དཔོན་བྱ་བ་གཤའ་མ་ཅིག་ཡོད་ན། གནས་པ་སློབ་མ་དེས་བྱ་བ་ཞུ་བའི་དུས་
ན། བྱར་རུང་བ་རྣམས་ནི་གནང་། མི་རུང་བ་རྣམས་ནི་འགེགས། དེ་ལྟར་
གནང་བཀག་བྱས་པ་ལ་མ་ཉན་ན་ཆད་པས་གཅོད་དེ། དང་པོ་གཏམ་མི་འདྲི་
བ། གདམས་ངག་མི་བྱིན་པ། གནས་འགོག་པ་ལ་སོགས་པ་རྣམ་པ་ལྔའི་སྒོ་
ནས་ཆད་པས་གཅོད། དེ་གཞན་གྱིས་བསྡུས་ན་ཡང་གཞན་ལ་སྙིལ་བ་སྡུད་
པའི་ལྟུང་བར་འགྱུར་བ་ཡིན། ཕྱིས་བཟོད་པ་གསོལ་དུ་བྱུང་བའི་དུས་ན། བླང་
བ་དང་མི་བླང་བའི་རིམ་པས་སློབ་མ་དེ་ལ་འབྲོམ་ཚགས་པར་སྐྱོང་བ་བཞིན་་
དུ་འཕྱོག་ཐབས་མེད་པ་ཅིག་ཡོད་དེ་ད་ལྟ་དེ་ལྟ་བུ་མེད། ང་ལ་ཡེར་པར་སློབ་
དཔོན་ཞང་བཙུན་བྱ་བ་གནས་ཀྱི་སློབ་དཔོན་གྱི་འོས་ཅིག་བྱོན་ཏེ། སུས་ཀྱང་
གནས་མི་བཅས་པར་སྐུ་གཤེགས། ར་སྒྲེང་དུ་དགེ་བསྙེན་བགྲེས་པོ་ཅིག་བྱོན་
ཏེ་དྲན་པའི་ཡུལ་དུ་གྱུར། ད་ཕྱིན་ཆད་གནས་ཀྱི་སློབ་དཔོན་གྱི་དོད་པོར་རང་
ཅག་ལས་འདྲེས་མ་ལ་སྤྱོད་པ་ཤ་སྟག་ཡིན་པས། དཀར་པོའི་བག་ཆགས་ལ་
སྤྱོད་པ་མཐོང་ན་བག་ཡོད་པས་ཅི་མི་ཉམས་བྱ། ནག་པོའི་བག་ཆགས་མཐོང་
.75.

ཇོ་བོ་ལྷ་འབྲི་སྒང་པས་མཛད།
ན་སྐྱོ་བ་མང་དུ་སྒོམས་གསུང༌། དེ་ནས་དགེ་བཤེས་དེ་ལོ་ཉི་ཤུ་རྩ་གཉིས་་་་་
བསྟེན་ནས་ཡིད་ལ་བསམས་པས། དེ་ཡང་དང་པོར་དལ་འབྱོར་རྙེད་པར་
དཀའ་བ་འདི་ལ་འཕྲིག་ཚུད་པས་ཆོས་ཡོ་དེ་ནས་བྱུང༌། དེ་གང་དུ་ཉན་་་་་
བཤད་བྱས་ཀྱང་གོ་དང་གོ་སྟེ་མ་གོ་ཟེར་བ་བཞིན་དུ་འདུག་པས་ཐུགས་མུག་་
ནས་བསྡུས་དོན་ས་གཅོད་ཐམས་ཅད་ཀྱང་མི་ལ་བྱིན་ནས་ཀ་བ་ལི་རང་སྟོང་་
པར་བཞག་གསུང་དགེ་བཤེས་སྤྱན་སྔ་བ་ཀུན་ལ་དང་པོ་ཕུང་པོ་ལྔ་ཉན་པ་
ཙམ་གྱིས་དོན་རྟོགས་པས་སྐྱོ་ཞིང་སྙིང་མི་དགའ་བ་བྱུང་སྐད་དེ། དགེ་བཤེས་
ཀྱིས་འཕྲིག་མ་བཅུག་གི་བར་དུ་མ་བྱུང་དེ་བས་ན་དགེ་བཤེས་ཅིག་དགོས་་་་་
སྙམ། དགེ་བཤེས་དེ་དང་མ་འཕྲད་ཀྱི་བར་དུ་ངེད་གླེན་པ་ཆེན་པོར་འདུག །
དགེ་བཤེས་དེ་དང་མ་མཇལ་ཞིང་རབ་ཏུ་མ་བྱུང་ན་ཕྱོགས་གང་ནས་ཀྱང་།
ངེད་ཀྱི་ཞང་པོ་རྒད་པོ་འདིའི་དོན་མི་ཐུབ་པ་ཡིན་ཏེ། རབ་ཏུ་བྱུང་། དགེ་
བཤེས་དེ་དང་མཇལ་བས་བདེ་སྐྱིད་སྙན་གྲགས་ཐམས་ཅད་ངེད་ཆེ་གསུང་།
ཚེ་འདི་ལ་ཡང་དེ་འདྲ་ན་ཕྱི་མ་ལ་ཅི་འདྲ་གསུང་། དེ་བས་ན་འཇིག་རྟེན་གྱི་
རྣམ་གཞག་རང་ལ་ཡང་དགེ་བའི་བཤེས་གཉེན་གལ་ཆེ་བས་གྲ་པ་དང་དོལ་་་
པའི་ཁྱད་པར་ལྟོས། འདིར་ཚོགས་པ་འདི་རྣམས་རང་ལ་དགེ་བཤེས་པོ་ཏོ་བ་
༥༤
དེ་དང་འཕྲད་མ་འཕྲད་ཀྱི་ཁྱད་པར་ཅི་འདྲ་གསུང་། དེ་བས་ན་དང་པོ་
དགེ་བའི་བཤེས་གཉེན་ཅིག་བཙལ་ལ་གུས་པའི་སྒོ་ནས་བསྟེན་ཅིང་རྟག་ཏུ་་་་་
འགྲོགས་པའི་སྨོན་ལམ་ཡང་གདབ། འདས་ན་ཡང་འདས་མཆོད་ཚུན་ཆད་
བྱེད་ཅིང་སྨོན་ལམ་བཏབ། ཕྱི་མ་ལ་མཇལ་བའི་རྒྱུ་ཡིན་པས། དེ་ལྟར་བྱེད་
དགོས་པ་ཡིན་གསུང་། འོ་ན་ཇི་ལྟར་ན་དགེ་བའི་བཤེས་གཉེན་བསྟེན་པ་ཆོས་
ཀྱི་དབུ་ཡིན་སྙམ་ན། དེ་ལས་དད་དང་བྱང་ཆུབ་སེམས་སོགས་ཞེས་ཏེ། དེ་
ཡང་དང་པོ་སངས་རྒྱས་ཀྱི་རྒྱུའི་དུས་ཀྱི་ཡོན་ཏན་དང༌། འབྲས་བུའི་དུས་ཀྱི་
ཡོན་ཏན་རྗེས་སུ་དྲན་པ་ཡང་དགེ་བའི་བཤེས་གཉེན་ལ་རག་ལས་ལ་དེ་ལ་་་་་་
·76.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཡིད་ཆེས་ཙ་ན། དེས་གསུངས་པའི་ཆོས་ལ་ཡིད་ཆེས་པར་འགྱུར་ཏེ། རི་རབ་
གནས་ནས་འཕོ་ཡང་གདའ། །ཉི་ཟླ་ཐང་ལ་ལྷུང་ཡང་གདའ། །དེ་བཞིན་
གཤེགས་པའི་གསུང་ནི་གཞན་དུ་འགྱུར་བ་མི་སྲིད། ཅེས་གསུངས་པ་དང་།
ཡང་ཀུན་དགའ་བོས། བདག་ནི་སངས་རྒྱས་ཀྱི་གསུངས་པ་ལ་ཡིད་ཆེས་་་་
ལགས་ཏེ། དེ་བཞིན་གཤེགས་པའི་སྐུ་གསུང་ཐུགས་ལ་འཁྲུལ་པ་མི་མངའ་
བའི་ཕྱིར་རོ། །ཞེས་གསུངས་པ་ལྟར་རོ། །དེ་བཞིན་དུ་ཆོས་དེ་སྒྲུབ་པའི་རྟེན་
དལ་འབྱོར་རྙེད་པར་དཀའ་བར་ཡིད་ཆེས་པ་དང་། དེ་ཡང་འཇིག་པར་སླ་སྟེ།
ཡུན་རིང་དུ་མི་སྡོད་པར་རྒྱུན་གྱི་མི་རྟག་པ་སྟེ། གཉེན་བཤེས་དང་ཡུལ་ལ་
སོགས་པ་ཐམས་ཅད་བཞག་ནས་འཇིག་རྟེན་ཕ་རོལ་ཏུ་འགྲོ་བ་དང༌། དེ་
བཞིན་དུ་རྙེད་པ་དང་བཀུར་སྟི་ལ་སོགས་པ་དང་། བདག་གིས་འབད་པ་དྲག་
པོས་བསྐྱངས་པའི་ལུས་ལ་སོགས་པ་ཐམས་ཅད་བཞག་ནས་འགྲོ་དགོས་པར་་
ཡིད་ཆེས་པ་དང༌། དེ་ལྟར་འགྲོ་བའི་དུས་ན་ཕ་རོལ་གྱི་བདེ་སྡུག་ཐམས་ཅད་
རང་གི་ལས་དགེ་མི་དགེ་ལས་འབྱུང་བས། ལས་ཀྱི་རྣམ་པར་སྨིན་པ་ལ་ཡིད་
ཆེས་པ་དང་། འཁོར་བའི་རྒྱུ་འབྲས་སྡུག་བསྔལ་ཀུན་འབྱུང་ལ་ཡིད་ཆེས་པ་
དང་། རྣམ་པར་བྱང་བའི་རྒྱུ་འབྲས་འགོག་པ་དང་ལམ་ལ་ཡིད་ཆེས་པ་དང་།
མདོར་ན་སྐྱེས་བུ་འབྲིང་གི་བློ་སྐྱེས་པའི་བར་དད་པར་བསྡུས་ནས། དེ་དགེ་
བའི་བཤེས་གཉེན་ལ་རག་ལས་ལ། བྱས་པ་ཤེས་པ་ནས་བཟུང་སྟེ། བྱམས་སྙིང་
རྗེ་བྱང་ཆུབ་ཀྱི་སེམས་བསྟེན་པར་བྱེད་པ་དང་། བྱང་ཆུབ་ཀྱི་སེམས་སྐྱེས་པ་
ལ་བརྟེན་ནས་དེས་འཕངས་པའི་ཕ་རོལ་ཏུ་ཕྱིན་པ་དྲུག་གིས་བསྡུས་པའི་
བསོད་ནམས་དང་ཡེ་ཤེས་ཀྱི་ཚོགས་གཉིས་གོང་ནས་གོང་དུ་བྱང་ཆུབ་ཀྱི་་་་་་
ཕྱོགས་ཀྱི་ཆོས་སུམ་ཅུ་རྩ་བདུན་གྱི་གྲོགས་བྱས་ནས་བསླབས་པས་ཚོགས་ལམ་
ལ་སོགས་པ་རིམ་གྱིས་བགྲོད་ནས། མཐར་ཐུག་པ་སངས་རྒྱས་ཀྱི་སྐུ་གསུམ་ཡེ་
ཤེས་བཞི། འཕྲིན་ལས་ཉི་ཤུ་རྩ་བདུན་གྱི་སྒོ་ནས་འཁོར་བ་མ་སྟོངས་ཀྱི་བར་
.77.

ཇོ་བོ་ལྷ་འབྲི་སྒང་པས་མཛད།
དུ་འགྲོ་བའི་དོན་རྒྱུན་མི་འཆད་པར་འབྱུང་བ་ཐམས་ཅད། དགེ་བའི་བཤེས་
་ལ་རག་ལས་པས་ན་ཡོན་ཏན་ཀུན་གྱི་གཏེར་ཡིན་ནོ་གསུང༌། འོ་ན་
དགེ་བའི་བཤེས་གཉེན་ཇི་ལྟར་བཙལ་ཞིང་ཇི་ལྟར་བསྟེན་སྙམ་པ་ལ། བཤེས་
གཉེན་ཚོལ་དང་བསྟེན་པའི་ཚུལ་ནི། ཞེས་པ་ལ་སོགས་པ་སྟེ། དེ་ཡང་དགེ་
བཤེས་སྟོན་པ་དང་། གསང་ཕུ་བ་གཉིས་རྣམ་པར་ཐར་པ་མི་མཐུན། གསང་
ཕུ་བ་བླ་མ་མང་སྟེ་བཤད་ཚད་ལ་ཉན་པས། ཁམས་ནས་བྱོན་པའི་ལམ་ཀར་
དགེ་བསྙེན་ཅིག་ཆོས་བཤད་ཅིང་འདུག་པ་ལ་ཡང་མཉན་པས། འཁོར་རྣམས་
ཀྱིས་དེ་ལ་ཉན་པ་སྟངས་ཞེན་བྱས་པས། ཁྱེད་དེ་སྐད་མ་ཟེར་ང་ལ་ཕན་པ་
གཉིས་བྱུང་བྱ་བ་གསུང་སྐད། དགེ་བཤེས་སྟོན་པ་བླ་མ་ཉུང་སྟེ།དང་པོ་ཡི་གེ་
སློབ་པའི་སློབ་དཔོན་གཅིག་སྐག་སྟོན་ཆེན་པོ་དེ་ལ་ཆོས་བག་གཅིག་གསན།
ཇོ་བོ་སེ་བཙུན་ལ་ལོ་བཅུ་བདུན་ནས་སུམ་ཅུ་རྩ་དྲུག་བདུན་གྱི་བར་དུ་བསྟེན།
དེ་ཙ་ན་ཨ་ཙ་ར་ཅིག་ལ་འབིད་བ་ཏིའི་སྐད་དང་ཆོས་ཨེན་ཅིག་མཉན་ནས།
དེ་ལ་ད་ལྟ་རྒྱ་གར་ན་མཁས་པ་ཇི་སྐད་བྱ་བ་བཞུགས་དྲིས་པ་ལ། དེ་ན་རེ། ཆེ་
བགྲེས་ནཱ་རོ་བ་དང་ཤན་ཏི་པ་ལ་སོགས་པ་བཞུགས། དེ་ཀུན་ལས་གཉན་པའི་
པཎྜི་ཏ་མཁས་པ་བཙུན་པ་ཇོ་བོ་རྗེ་ལྷ་ཅིག་བཞུགས་ཏེ། དིང་སང་མ་དས་ན་
ཁོང་ཁོ་ན་ཆེ་བར་འོད་ཟེར་ནས། དེ་དང་མཇལ་ན་ཅི་མ་རུང་སྙམ་ནས་ཡར་
ལ་བྱོན་ནས། ཇི་ལྟར་བསྟེན་པ་ལ་སོགས་པའི་གཏམ་རྒྱུད་རྒྱས་པར་གསུངས་
ཏེ། སྐབས་གཞན་ནས་ཤེས་པར་བྱའོ། །དེ་ལྟར་དགེ་བཤེས་སྟོན་པ་བླ་མ་
ཉུང་སྟེ་ལྔ་ལས་མེད་པ་ལ། པོ་ཏོ་བ་དང་སྒོམ་པ་རིན་ཆེན་བླ་མ་གཉིས་ཀྱིས།
གསང་ཕུ་བ་དང་དགེ་བཤེས་སྟོན་པའི་རྣམ་ཐར་གང་ལེགས་བགྲོས་པ་ལ། བློ་
དམན་པའི་རིང་ལ་དགེ་བཤེས་སྟོན་པའི་ལུགས་དེ་ལེགས་པར་ངེད་གཉིས་་་་་
འཆམ་པས་དེ་ལྟར་བསླབ་པར་བྱ་སྟེ། དགེ་བཤེས་སྟོན་པས་བསྟེན་ཚུལ་གྱི་
དབང་དུ་བྱས་ན། རྟག་ཏུ་ངུ་དང་གཉིས་སྐུ་ཤ་དང་ཁྲག་བཏང་མ་བཏང་གི་
.78*

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཁྱད་ལས་མེད་པ་ཅིག་མཛད་པ་ཡིན་གསུང་། དེ་བས་རང་ཅག་ཀྱང་བླ་མར་
གྱུར་ཕན་ཆད་སྲོག་དང་བསྡོས་ནས་ཀྱང་བསྟེན་དགོས་གསུང་སྟེ། དེ་ཙམ་
ཅུང་མི་དགོས་ཀྱི་བླ་མ་བས་ཨེན་ཅིག་ཁས་ཉེན་ཙམ་བྱ་གསུང་། འོ་ན་་་་་་
འཕགས་པ་ནོར་བཟང་ཀུན་གྱིས་ཕྱོགས་ཐམས་ཅད་དུ་བླ་མ་བརྒྱ་རྩ་བཅུ་་་
བསྟེན་པར་གསུངས་པ་སྙམ་ན། ཁོང་སྣོད་ཡངས་གསལ་ལ་དྲི་མ་མེད་པར་
གྱུར་པས་ཐམས་ཅད་ལ་སངས་རྒྱས་ཀྱི་འདུ་ཤེས་རྣལ་མ་ཡོད་པས་གཞན་དུ་་་
འགྲོ་བའི་དུས་ན་འབྲལ་ཡེ་མི་ཕོད་པར་ལན་བརྒྱ་སྟོང་དུ་མར་སྐོར་བ་བྱེད་་་་་
ཅིང་མིག་མཆི་མས་གང་བས་ཡང་དང་ཡང་དུ་ལྟ་བ་དེ་ལྟ་བུ་ལ་བཏུབ་པ་་་་་་་་
ཡིན་གྱི། འོ་སྐོལ་ལྟ་བུའི་བློ་མི་སྦྱངས་པས་བཤད་ཚད་ལ་མཉན་པ་སྟོན་དབྱར་
གྱི་གླང་དང་འདྲ་བར་སློབ་དཔོན་དུ་མ་རེད་པ་ཡང་མེད་ལ། སློབ་དཔོན་དུ་
འཛིན་པ་ནི་ཅིག་ཀྱང་མེད་པར་སོང་ཙ་ན། ཆོས་དང་ཆོས་སྨྲ་བ་ཐམས་ཅད་
ལ་མ་གུས་པར་སོང་བས། ཚེ་འདི་རང་ལ་མཛེ་དང་སྙིང་རླུང་ལ་སོགས་པ་
ལུས་སེམས་ལ་གནོད་པ་ཆེན་པོ་འབྱུང་། མ་འོངས་པའི་སྐྱེ་བ་ཐམས་ཅད་དུ་
ཆོས་དང་མི་འཕྲད། བརྒྱ་ལ་འཕྲད་ཀྱང་དེས་མི་ཕན་ཏེ། དྲང་སྲོང་རྐང་མིག་
བཞིན་དུ་ཤེས་རབ་ཉམས་པའི་རྒྱུའི་གཙོ་བོར་འགྲོ་བའི་ལས་གསོག་པ་ལས་་་་་
མི་འོང་བ་ཡིན་ཏེ། དགེ་བཤེས་དེའི་ཞལ་ནས། ངེད་ཀྱིས་ཀྱང་ལྷ་ས་ཀུན་དུ་
མཚན་ཉིད་ཉན་པའི་དུས་ན་དེ་ལྟར་བྱས། སློབ་དཔོན་ཅིག་གི་གན་དུ་ཕྱིན་ཏེ།
དེ་འདྲ་བ་ཅིག་འདུག་གཞན་དུ་འདེངས་བྱས་སློབ་དཔོན་ལ་ཆོས་འདི་མི་མི་་་་་་་་
བཤད་ན་ངེད་འགྲོའོ་བྱས་པས། སློབ་མ་ཤོར་གྱི་དོགས་པས་དེ་བཤད། ཁྲབ་
གསར་མ་རེ་རེ་ཕུལ་བ་བས། ཤོར་གེ་རེ་རེ་ཁགས་པ་ལ་བདམ་པས་ཀེག་སྟོན་
ཤེད། ངེད་མཚན་ཉིད་པ་ལ་འདི་མ་བཏུབ་ཟེར་ལོ། །སྐྱེས་བུ་སེ་ཐེར་བ་ལ།
ཁམས་པ་ཚན་ཅིག་གིས། ཇ་སྐོལ་དང་ངེད་ཀྱི་ཆོས་མཉན་ཅིག་བྱས་པས།
ཁམས་པ་གླེན་པ་ཚན་ཅིག་གིས་བསྐོར་ན་དཔེ་མེད་པར་འགྲོ་བ་ཟེར་ལོ། དེ་
.79.

ཇོ་བོ་ལྷ་འབྲི་སྒང་པས་མཛད།
བས་ན་ཆོས་བཤད་པ་བས་ཉན་པ་དྲིན་བགྲང་སྟེ། ངེད་ཀྱི་ཁྲལ་ཆོས་མ་བྱས་
ན་སློབ་དཔོན་ལ་ཅི་བཏུབ་ཟེར། དགེ་བཤེས་རྒྱལ་རྒྱལ་པས་དྲིན་བགྲང་། དགེ་
བཤེས་ཀྱང་ང་ལ་རྒྱལ་པ་དྲིན་ཆེ་གསུང་། གཅོང་རོང་མི་བཟད་པ་ནས་འདོན་
པར་བྱེད་པའི་མཁན་པོ་ཀུན་ལ་སྡོམ་པ་ཁྱེད་རང་ཁྱེར། ཤོག་བུ་སོར་བཞི་པ་
དེ་ངས་བལྟ་བ་ལ་བཀླག་ཅིག་ཟེར། འདྲེན་པའི་སློབ་དཔོན་ཀུན་དང་མ་་་་
འཁོན་པ་རང་མེད། མཚན་ཉིད་ཀྱིས་དུས་ཀུན་ན་སློབ་དཔོན་ཐུབ་ན་ངེས་
ཆོག་པར་རྩི། སློབ་དཔོན་གྱི་གོང་རྩ་ནས་བཟུང་ནས། ཨོ་པ་ཕྱུང་ནས་ཀྲེས་ཀྱི་
བསད་ལོ་ཟེར་བ་ཡོད་པར་འདུག་ན། དེ་ཙམ་ལས་མེད་ན་ཆོས་ཉན་ནས་ཀྱང་
ཅི་བྱེད་གསུང་། མཚན་ཉིད་པའི་སྟོན་པ་གཉིས་ཡོད་པ་ལ། གཅིག་གིས་ཆོས་
བཤད་བྱསབྱས་པས་ཟང་ཟིང་བག་རེ་བྱུང་བས། ཅིག་ཤེད་གོ་རེ་བཅད་ཟེར་འོ །
འོ་ན་ཆོས་དེའི་ཆེད་དུ་བསླབས་སམ། ཟང་ཟིང་ཆེ་བ་བསོད་ནམས་ཆེ་བ་མིན་
སྤྲང་པོའི་གསེབ་ན་དུག་པོ་གོན་ནས་འདུག་ཀྱང༌། དངོས་པོ་དང་མཐུན་པའི་
བློ་སྣ་སིང་སིང་སྐྱེ་ན། དེ་བསོད་ནམས་དཔག་ཏུ་མེད་པའི་རྒྱུ་ལས་བྱུང་བ་
ཡིན། ཟང་ཟིང་ཡོད་ན་སྦྱིན་པ་བག་རེ་བཏང་དུ་ཡོད་དེ། སྦྱིན་པ་སྟོང་གསུམ་
བཀང་ནས་རྒྱུན་མི་འཆད་པར་བཏང་བ་བས། དབེན་པ་དར་ཅིག་བསྟེན་པ་
དགའ་བ་ཡིན་གསུང་། ད་ལྟར་ཆོས་བཤད་པ་དང་ཟང་ཟིང་འབུལ་བ་གཉིས་
ཀྱང་ཟང་ཟིང་འབུལ་བ་དེས་དྲིན་བགྲང༌། ཕ་མ་དང་བུ་ཚ་གཉིས་ཀྱང་བུ་
ཚས་དྲན་བགྲང་སྟེ། ངེད་མེད་ན་ཁྱེད་ལ་ཅི་བཏུབ་ཟེར། དེ་འོ་ན་བུ་ཚ་དྲིན་
ཆེའམ་གསུང་། རྣལ་འབྱོར་པ་ཀུན་ན་རེ། བུ་ཚ་དྲིན་ཆེ་བ་རང་ཡིན་ཟེར་བ་
དང་། སློབ་དཔོན་དང་སློབ་མ་གཉིས་ཀས་ཁས་ཆོས་བྱེད་པ་སྐད་ཟེར་ཞིང་
་་བོས་
འདོད་པས་གདུངས་ནས་འདུག་ན། སེམས་འཛིན་བསླབས་པ་ལྟར་རླུང་
པུར་གྱིས་ཁྱེར་བའི་གཏམ་ཡིན་གསུང་། དེ་བས་ན་དང་པོར་སློབ་དཔོན་་་་
བཏུབ་མི་བཏུབ་ལེགས་པར་མ་བརྟགས་པར་ཐམས་ཅད་ལ་ཉན་པ་མིན།
*80.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བརྟགས་ནས་བླ་མར་བཏུབ་བམ་སྙམ་པ་ཅིག་ལ་སློབ་དཔོན་དུ་འཇུས་ཀྱི་་་་
རྟིང་ལ་ཅི་འདྲ་ཡང་མ་གུས་པ་བྱར་མི་རུང་སྟེ། གྲོང་ཁྱེར་འཁོར་མོ་འཇིག་གི་
གཏམ་རྒྱུད་ལྟར་རྣམ་འཕྲུལ་དུ་བསམས་ནས་དད་གུས་བྱས་ན། མ་འོངས་པ་
ན་སྟེང་འོག་ཐད་ཀ་གང་དུ་སྐྱེས་ཀྱང་བླ་མས་མི་འཕོངས་ཏེ། བླ་མ་དེའང་དེ་
དང་མཉམ་པའམ། ལྷག་པ་ཅིག་དང་མཇལ་བ་ཆོས་ཉིད་ཡིན་ཏེ། བཅོམ་ལྡན་
འདས་ཀྱིས་ལས་བསྐལ་པ་བརྒྱར་ཡང་ཆུད་མི་ཟ་བར་གསུངས་པའི་ཕྱིར་རོ། །
བླ་མ་དང་མཇལ་ཕྱིན་ཆད་ཐར་ཟིན་ཏེ། ཕྱིར་མི་ལྡོག་པ་དང་འདྲ་བ་ཡིན་
གསུང་། དེ་ལྟར་ལེའུ་དང་པོ་དེས་བླ་མ་བསྟེན་པའི་ཕན་ཡོན་དང་དེ་ཇི་ལྟར་
བཙལ་ཞིང་བསྟེན་ཚུལ་མདོ་ཙམ་དུ་གསུངས་ནས། དེ་ལེའུ་ལྷག་མ་རྣམས་
ཀྱིས་རྒྱས་པར་བསྟེན་པའོ། །
༈ འོ་ན་དགེ་བཤེས་སྟོན་པ་ལྟར་གུས་པར་གསུངས་ན་གུས་པའི་ཚུལ་ཇི་་་་
ལྟར་བསྟེན་སྙམ་ན། དེ་གསུངས་པ། གཙང་གཅིག་མ་ཡིས་བསྟེན་ཚུལ་ཞུས་
པས། །བླ་མ་སངས་རྒྱས་འདུ་ཤེས་ཀྱིས་བསྟེན། །འདུ་ཤེས་བཅོས་མས་མི་འོང་
རྣལ་མ། །དེར་ལྟར་སྐྱེད་དགོས་གསང་སྔགས་ཀྱིའམ། །ཕ་རོལ་ཕྱིན་ཚུལ་བླ་མ་
ཁྱད་མེད། །བལ་པོ་ཧང་ངུའི་གཏམ་རྒྱུད་དྲངས་ནས། །བླ་མ་ལྔ་བཅུའི་ཚུལ་
ཡང་གཉིས་ཀར། །དུས་གསུམ་སངས་རྒྱས་བདག་ལ་དེརསྣང༌། །ས་བཅུའི་
དབང་ཕྱུག་ལོངས་སྤྱོད་རྫོགས་སྐུར། །སྣོད་ལ་ཇི་ལྟར་འཚམ་པ་དེར་སྣང་། །
སྙམ་ནས་སངས་རྒྱས་འདུ་ཤེས་རྣལ་མས། །དེ་བསྟེན་ཆོས་ཀྱི་བགོ་སྐལ་སྤྱོད་
པས། །ཟང་ཟིང་བགོ་སྐལ་སྤྱོད་པ་མ་ཡིན། །བཤེས་གཉེན་བསྟེན་པའི་ཚུལ་
ཀུན་དེར་འདུས། །ཞེས་གསུངས་སོ། །དེ་ཡང་དགེ་བཤེས་པོ་ཏོ་བ་གཞུ་མཁན་
ན་བཞུགས་པའི་ཚེ། དགེ་བཤེས་སྤྱན་སྔ་བའི་གྲྭ་པ་གཙང་པ་གྱིལ་སྟོན་གྱི་ཞུ་
སྣ་དགེ་བཤེས་ཡ་གད་པས་མཛད་ནས། བླ་མ་ཇི་ལྟར་བསྟེན་པ་དང་། སྤྱོད་པ་
ཇི་ལྟ་བུས་བསྐྱལ་བ་ཞུས་པར། བླ་མ་སངས་རྒྱས་ཀྱི་འདུ་ཤེས་ཀྱིས་བསྟེན་པ་
·81·

ཇོ་བོ་ལྷ་འབྲི་སྒང་པས་མཛད།
ལ་སོགས་པ་གསུང་པའོ། །དེ་ཡང་ཐེག་པ་ཆེན་པོའི་བླ་མ་ལ་སོ་སོ་སྐྱེ་བོའི་འདུ་
ཤེས་བྱུང་ན་དམ་ཚིག་ཉམས་པའི་ཐ་མར་འགྲོ་བ་ཡིན་གསུང་།དེ་ཡང་མིན་
པ་ལ་བླ་འཆོས་པ་ལྟ་བུ་མིན། སངས་རྒྱས་དངོས་རང་ཡིན་ཏེ། སངས་རྒྱས་
དང་བླ་མའི་ཆོས་སྐུའི་ངོས་ནས་ཁྱད་མེད། སེམས་ཅན་འཁོར་བའི་རྒྱ་མཚོ་
ནས་སྒྲོལ་བའི་མཛད་པ་དང་། འཕྲིན་ལས་ལ་ཡང་ཁྱད་མེད། དེ་ལྟ་བུའི་བླ་མ་
དེ་ནི་ཕལ་ཆེར་དེ་བཞིན་གཤེགས་པའི་སྤྲུལ་པ་ཡིན། དེ་མ་ཡིན་ཀྱང་དེའི་སྐུ་
གསུང་ཐུགས་ལ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཞུགས་པ་ཡིན་
གསུང་། དེ་ཡང་མཐོ་ཡོར་མི་ཡིན་ནོ་སྙམ་པའམ། གཙང་པའི་འབུམ་ལྟར་འདུ་
ཤེས་བཅོས་མ་ཁ་ལ་སངས་རྒྱས་ཟེར་ཕྱག་དང་སྔོན་ལ་བྱེད། དོན་ལ་རང་་
མཁས་པར་བློས་གཅོད་པ་དེས་མི་འོང་། སེམས་ཀྱིས་གུས་པ་རྣལ་མ་ཅིག་བྱེད་
དགོས་པ་ཡིན་པས། དགེ་བཤེས་རྣལ་འབྱོར་པ་ཆེན་པོའི་ཞལ་ནས། ངའི་གྲིབ་
མ་ལ་ལན་བརྒྱ་འགོང་ན་ཡང་འགོང་ལ་ང་ལ་སེམས་ཀྱིས་མ་འགོང་གསུང་ལོ།།
འོ་ན་བླ་མ་ལ་སངས་རྒྱས་ཀྱི་འདུ་ཤེས་སྐྱེད་པ་དེ་གསང་སྔགས་ཀྱི་བླ་མ་ལ་མ་་
ཡིན་ན། ཕ་རོལ་རུ་ཕྱིན་པའི་བླ་མ་ལ་ཅང་དགོས་སམ་སྙམ་ན། དེ་གཉིས་ལ་
གཉན་མི་གཉན་མེད་པས་འདྲ་བར་བྱེད་དགོས་ཏེ། དགེ་བཤེས་སྟོན་པའི་
ཞལ་ནས། ནན་ཏར་གསང་སྔགས་ཐབས་ཀྱིས་དྲང་བའི་དོན་དུ་གསུངས་པ་
ཡིན།། ཐེག་པ་ཆེན་པོའི་མན་ངག་མ་གསང་བར་རློན་པ་ཁོ་ནར་བཟླས་པ་ཕ་
རོལ་ཏུ་ཕྱིན་པ་ཡིན་གསུང་། པོ་ཏོ་བའི་ཞལ་ནས། ངས་མདང་ད་ནངས་
གསང་སྔགས་འཕགས་སྐོར་ལ་ལྟ་རྟོག་ཅིག་བྱས་པས། ཕ་རོལ་ཏུ་ཕྱིན་པ་ལ་བླ་
ལྷག་ཏུ་དད་པ་ཅིག་བྱུང་སྟེ། ཟབ་མོའི་དོན་ཐམས་ཅད་རློན་པ་ཁོ་ནར་བསྟན་
པ་ལ། འདི་ཀུན་ནས་བརྡ་སྣ་ཚོགས་བསྟན་ནས་གབ་གབ་པོ་འདྲ་མི་གོ་བར་
བྱས་ནས་འདུག་གསུང་། དེ་བས་ན་ཁྱད་མེད། དེའི་ཁུངས་ཀྱང་བལ་པོ་ཙན་
དུ་ཧང་དུའི་ཞལ་ནས། ས་ཤེས་རབ་ཀྱི་ཕ་རོལ་ཏུ་ཕྱིན་པ་ལྟ་བུའི་ཆོས་་་
82

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བཤད་པ་ལ། བོད་འདི་ཀུན་ཅིར་ཡང་མི་རྩི་བར། གསང་སྔགས་བཤད་པ་ལ་
ཡ་མཚན་ཆེ་བར་བྱེད་པར་འདུག་སྟེ། དེ་གཉིས་ལ་ཁྱད་པར་མེད་པ་ཡིན་་་་་
གསུང་སྐད། དེ་བས་ན་བླ་མ་ལྔ་བཅུ་པ་ནས། དགེ་བའི་བཤེས་གཉེན་ལ་གུས་
པ་ཇི་ལྟར་གསུང་པ་ཡང་། ཕ་རོལ་ཏུ་ཕྱིན་པ་དང་གསང་སྔགས་ཀྱི་བླ་མ་་་་
གཉིས་ཀ་ལ་ཁྱད་མེད་པར་བྱེད་དགོས་པ་ཡིན་གསུང་། བླ་མ་སངས་རྒྱས་་་་
དངོས་ཡིན་པའི་འཐད་པ་ཡང་། འོ་སྐོལ་ལ་སངས་རྒྱས་དངོས་སྣང་བའི་སྐལ་
བ་མེད་པས། དུས་གསུམ་གྱི་སངས་རྒྱས་ཐམས་ཅད་བདག་ལ་བླ་མའི་ཚུལ་དེ་
ལྟར་སྣང་བ་ཡིན། དེ་བས་རྒྱུད་དག་པ་ལ་སྤྲུལ་པའི་སྐུ་རྒྱལ་བ་ཤཱཀྱ་ཐུབ་པ་ལྟ་
བུར་སྣང་། དེ་བས་ཀྱང་རྒྱུད་ཡོངས་སུ་དག་པའི་ས་བཅུ་པའི་བྱང་ཆུབ་སེམས་
དཔའ་ལ་ལོངས་སྤྱོད་རྫོགས་སྐུ་རྣམ་པར་སྣང་མཛད་ལྟ་བུར་སྣང་ནས་ཆོས་་་་་
མི་གསུང་སྐུ་་མི་གཡོ་བར་མཉམ་པར་བཞག་ཀྱང་བྱང་ཆུབ་སེམས་དཔའ་་་་་་་་་
རྣམས་ལ་ཆོས་ཀྱི་ལོངས་སྤྱོད་མཛད་པའི་སྣང་བ་འབྱུང་། དེ་བས་རྒྱུད་ཤིན་ཏུ་
དག་པའི་ས་བཅུ་པའི་བྱང་ཆུབ་སེམས་དཔའ་རྣམས་ལ་ཆོས་ཀྱི་སྐུ་ཡང་སྤྲིན་་་
མཐོངས་ཀྱི་ཉི་མ་ལྟ་བུར་སྣང་བ་ཡིན་གསུང་། དེ་བས་ན་སྣོད་དང་བསྟུན་་་་་
ནས་སངས་རྒྱས་ཀྱི་སྣང་བ་འབྱུང་བས། དེ་བས་ན་འོ་སྐོལ་ལ་སངས་རྒྱས་ཀྱང་
བླ་མ་ལྟ་བུར་སྣང་བའི་སྣོད་ལམ་མེད་པས་ན། བླ་མ་ནི་སངས་རྒྱས་དངོས་་་་་
རང་ཡིན་སྙམ་པའི་འདུ་ཤེས་ཀྱིས་བསྟེན་པར་བྱའོ། །དེ་ལྟར་བསྟེན་པའི་དུས་
ན་ཡང་། ཆོས་ཀྱི་བགོ་སྐལ་ལ་སྤྱོད་པ་འདི་གལ་ཆེ་སྟེ། བཅོམ་ལྡན་འདས་རྒྱལ་
པོའི་ཁབ་ན་བཞུགས་པའི་ཚེ། དགེ་སློང་རྣམས་ལ་ངའི་གཡོག་བྱེད་ནུས་པ་སུ་
ཡོད་གསུངས་ནས་དགྲ་བཅོམ་པ་ལྔ་བརྒྱ་ཙམ་གྱིས་ཁས་བླངས་པ་ལ། ཁྱེད་
རྒས་ཤིང་འཁོགས་པས་གཡོག་ཇི་ལྟར་བྱེད་གསུངས་ནས་མ་གནང༌། མོའུ་
གལ་གྱི་བུས། སངས་རྒྱས་ཀྱི་ཐུགས་གང་ལ་གཏད་མཉམ་པར་བཞག་ནས་
བལྟས་པས། ཀུན་དགའ་བོ་ལ་དགྱེས་པ་ནི། ཐོག་མར་ཉི་མ་རེ་ཤར་བ་ནུབ་ཀྱི་
·83.

ཇོ་བོ་ལྷ་འབྲི་སྒང་པས་མཛད།
རྩིག་ངོས་ལ་ཤར་བ་དང་འདྲ་བར་དགོངས་ནས་ཀུན་དགའ་བོ་སངས་རྒྱས
ཀྱི་ཞབས་འབྲིང་དུ་བསྐོས་པས་རྩིགས་སུ། ཕམ་འབབས་ལྷག་མ་དང་ན་
བཟའ་རྙིང་པ་མི་གནང་བ་དང་། དུས་མེད་པར་ཆོས་འདོད་པ་ཐམས་ཅད་ཀྱི་
ཞུ་སྣ་བྱེད་པར་གནང་ན། ཞབས་འབྲིང་བྱའོ་ཟེར་བ་ལྟ་བུ་སྟེ། ཀུན་དགའ་
བོའི་དེ་མ་འོངས་པའི་གང་ཟག་ལ་དགོངས་པ་ཡིན་ཏེ། རང་ཅག་ཆོས་ལ་ཅིར་
ཡང་མི་རྩི་བཪ་ཇ་སུན་རེ་རེའི་མཐོ་དམན་ལ། ཐུགས་ལ་བཏགས་མ་བཏགས་
རྩི་བ་དེ་ཕུགས་རུལ་བའི་རྟགས་ཡིན་གསུང་། དེ་བས་ན་བླ་མ་བསྟེན་པའི་
དུས་ན་རྒྱན་དུ་འགྱུར་བར་བྱའི། ཁུར་དུ་འགྲོ་བར་མི་བྱ་བ་ལ་སོགས་པ་ཡང་
རེས་ཙ་ན་སྐབས་འདིར་ཡང་གསུང་། དེ་ལྟར་བྱས་ན་བསྟེན་ཚུལ་ཐམས་ཅད་
དེར་འདུས་ཏེ་འོང་གསུང་། འོ་ན་བླ་མ་ལ་དེ་ལྟར་གུས་པར་བྱས་ཏེ་གདམས་
ངག་ཞུས་ཤིང་། དེ་ནས་རང་གི་ལོགས་སུ་སྒྲུབ་པ་བྱས་པས་ཆོག་གམ་སྙམ་ན།
རྟག་ཏུ་འགྲོགས་དགོས་པར་སྟོན་པ་ན། ཡོན་ཏན་ཐམས་ཅད་བླ་མར་རག་
ལས། །དེ་ཡང་རྟག་ཏུ་མི་འབྲལ་འགྲོགས་པས། །དོན་རྣམས་འགྲུབ་འགྱུར་དར་
ཅིག་གིས་མིན། །དད་དང་ཤེས་རབ་ཆེ་དང་ལྡན་ལ།།བླ་མས་མན་ངག་དུས་
གཅིག་རྫོགས་བསྟན། །ཤེས་ཤིང་གོ་བར་གྱུར་དུ་ཟིན་ཀྱང་། །མི་འགྲོགས་
ལོགས་སུ་འདུག་པས་བསྒྲུབས་ན། །དེ་ལ་ཡོན་ཏན་གང་ཡང་མི་སྐྱེ། །ཅུང་ཟད་
སྐྱེས་ཀྱང་མྱུར་དུ་མེད་འགྱུར།།ཤེས་རབ་དམན་ཡང་དད་རྩ་ཡོད་པས། །བླ་མ་
མི་འབྲལ་རྟག་ཏུ་འགྲོགས་ན། །སངས་རྒྱས་ཆོས་རྣམས་དེ་ལ་ཡོད་ཟིན། །དེ་
བས་རྟག་ཏུ་གུས་པས་འགྲོགས་བྱ། །རྟག་ཏུ་ཡོན་ཏན་ངོས་བལྟ་སྐྱོན་མིན། །
ཞེས་གསུངས། དེ་ཡང་འཇིག་རྟེན་དང་འཇིག་རྟེན་ལས་འདས་པའམ། ཡང་
ན་རྩ་བ་དད་པ་ན་འབྲས་བུ་སྐུ་གསུམ་གྱི་བར་གྱི་ཡོན་ཏན་ཐམས་ཅད་བླ་མ་་་
ལ་རག་ལས་པས་ན་བླ་མ་བསྟེན་དགོས་ཏེ། དེ་ཡང་དར་ཅིག་ཙམ་བསྟེན་པས་
མི་འོང་བས། རྟག་ཏུ་བླ་མ་དང་མི་འབྲལ་བར་ཡུན་རིང་དུ་འགྲོགས་པས། ནཱ་
84.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རོ་པ་ལྟར་རང་གི་འདོད་པའི་ཡོན་ཏན་ཐམས་ཅད་འགྲུབ་སྟེ་རྒྱུད་ལ་སྐྱེ་བར་་
འགྱུར་བས། བླ་མ་ལ་ནི་དུས་ཀུན་ཏུ། །གསོང་པོར་བྱ་སྟེ་ཐམས་ཅད་དྲི། །ལུས་
ངག་སྤྱོད་པ་རབ་བསྡམས་ལ། །ཧ་ཅང་ཉེ་མིན་རིང་བའང་མིན། །རྟག་ཏུ་
འབྲལ་བ་ཡང་མིན་ནོ། །ཞེས་གསུངས་པ་ལྟར་བྱེད་དགོས་པ་ཡིན་ཏེ། པོ་ཏོ་
བའི་ཞལ་ནས། ང་ལ་ཏ་རེ་རེ་བྱུང་ན་ཁུར་བསྣན། རེ་རེ་སོང་ན་ཁུར་བྲི་སྟེ།
ལོགས་སུ་བསྡད་པས་མི་འོང་བས་བླ་མ་དང་ཉེ་རིང་རན་པར་བྱས་ཏེ། ཡུན་
བསྲིངས་ནས་བསྒྲུབ་དགོས་པ་ཡིན་གསུང་། འོ་ན་བླ་མའི་གདམས་ངག་ཐོབ་
ཀྱི་རྟིང་ལ་བླ་མ་དང་རྟག་ཏུ་འགྲོགས་ཀྱང་དགོས་སམ་སྙམ་ན་དགོས་ཏེ། འདི
ལྟར་རང་སྒྲུབ་པ་ལ་འཇུག་པའི་དད་པ་དང་ཡང་ལྡན། བླ་མའི་གདམས་ངག་
གོ་བར་ནུས་པའི་ཤེས་རབ་ཆེན་པོ་དང་ཡང་ལྡན། བླ་མས་ཀྱང་དཔེ་མཁྱུད་
མེད་པར་མན་ངག་ཐམས་ཅད་དུས་གཅིག་ལ་རྫོགས་པར་བསྟན་ལ། དེ་ལ་
རང་ཤེས་རབ་ཆེ་བས་ཚིག་ཤེས་ཤིང་དོན་ཡང་གོ་བར་གྱུར། དད་པ་དང་ལྡན་
པས་སྒྲུབ་པ་ལ་ཞུགས་པར་གྱུར་ཀྱང་། བླ་མ་དང་མི་འགྲོགས་པར་ལོགས་སུ་
བསྡད་པས་སྒྲུབ་ན། དེ་ལ་ཡོན་ཏན་གང་ཡང་མི་སྐྱེ། བརྒྱ་ལ་ཅུང་ཟད་ཙམ་
སྐྱེས་ཀྱང་། ལུས་སེམས་ཀྱི་གནོད་པ་སེལ་མ་ཤེས་པས། བར་དུ་བཅད་ནས་
མེད་པར་འགྱུར་ཏེ། རྒྱལ་བའི་བཙུན་པ་སྤུན་གཉིས་ཀྱི་གཅིག་དད་པ་དང་
ཤེས་རབ་ཆེ་ཡང་བླ་མ་དང་མ་འགྲོགས་པས་ཚོང་པ་ཅིག་ལས་མ་བྱུང་།
མཇུག་ཏུ་གྲིར་ཤི། གཅིག་དད་པ་དང་ཤེས་རབ་ཆུང་ཡང་། བླ་མ་དང་་་་་
འགྲོགས་པས་བཟང་པོ་ཅིག་བྱུང་སྐད། དེ་བཞིན་དུ་བྲག་རྒྱབ་པའི་སྤུན་
གཉིས་པོ་ལྟ་བུ་ཡང་ཡིན་གསུང་། དེ་བས་ཤེས་རབ་དམན་ཏེ་ཝལ་གྱིས་གོ་བ་
ཁོ་ནར་མི་འདུག་ཀྱང་། མི་གཞི་དང་དད་པའི་རྩ་བ་བརྟན་པོ་ཡོད་པར་གྱུར་
པས་བླ་མ་དང་མི་འབྲལ་བར་རྟག་ཏུ་འགྲོགས་ན། ཚེ་འདི་ཉིད་རང་ལ་སྙད་
མེད་པར་འགྲོ་སྟེ། སངས་རྒྱས་ཐོབ་པར་བྱེད་པའི་རྒྱུ་ཡི་ཆོས་བྱང་ཆུབ་ཀྱི་་་་་
.85.

ཇོ་བོ་ལྷ་འབྲི་སྒང་པས་མཛད།
སེམས་དང་། དེས་འཕངས་པའི་སྤྱོད་པ་ཕ་རོལ་ཏུ་ཕྱིན་པ་དྲུག་གིས་བསྡུས་
པ་ཐམས་ཅད་དེའི་རྒྱུད་ལ་ཡོད་ཟིན་པས་འབྲས་བུ་འཚང་རྒྱ་བའི་ཆོས་ཉིད་་་
ཡིན་གསུང་། དེ་བས་ན་རྟག་ཏུ་མི་འབྲལ་བར་འགྲོགས་པར་བྱ་སྟེ། དེའི་དུས་
ན་ཡང་ཡོན་ཏན་གྱི་ངོས་ནས་བལྟ་དགོས་པ་ཡིན། སྐྱོན་ཉི་ཚེ་ཚོལ་བར་སོང་
ན། ཚེ་འདིར་རང་ལ་ཁྲག་ཏུ་སྐྱུགས་ནས་ཤི་བ་ལ་སོགས་པ་ཉེས་དམིགས་མང་
པོ་བྱུང་བ་ཡོད་པས། དེ་ལྟར་མི་བྱ་བར་སྤྱོད་ཡུལ་ཀུན་དུ་ཡོན་ཏན་ལ་བལྟས་
ནས། རང་གི་བྱེད་པ་ཐམས་ཅད་ཀྱང་བླ་མའི་རྗེས་སུ་བསླབས་ན། ཚེ་འདི་
རང་ལ་ཆེས་གཙོ་བོར་གྱུར་པ་མང་གསུང༌། འོ་ན་བླ་མའི་ཡོན་ཏན་བལྟ་སྐྱོན་
བལྟར་མི་རུང་བ་དེ་ཇི་ལྟ་བུ་ཡིན་ཞེ་ན། དེ་གསུངས་པ་ཡིན། བླ་མའི་ལུས་ངག་
མཛད་སྤྱོད་གང་ལའང་། །བླང་དོར་གཉིས་སུ་ནམ་ཡང་མི་བསམ། །ཐུད་རུལ་
ལ་སོགས་ཚུལ་དུའང་ཟློ་ཟེར། །དེ་ལྟར་བསམས་ན་ཀུན་ཀྱང་རུལ་འགྱུར། །དེ་
ཡི་མན་ངག་ཐེ་ཚོམ་ཟ་བས། །གང་ལའང་བྱིན་རླབས་མི་འོང་ཆོས་ཉིད། །དེ་
བས་མཛད་སྤྱོད་ཆོས་ལ་ཡིད་ཆེས། །དེ་ལྟ་ན་ནི་བྱིན་གྱིས་རླབས་འབྱུང་། །ཞེས་
གསུངས། དེ་ཡང་སྦྲགས་ན་བཞུགས་པའི་དུས་སུ་དགེ་བཤེས་ཀྱི་ཞལ་ནས་བླ་
མའི་ལུས་ངག་གི་མཛད་སྤྱོད་དང་། བཀའ་སྩལ་ལ་ལེགས་ཉེས་གཉིས་སུ་་་་་་
དུ་ཁང །འདི་ནི་ཐོས་མེད་པས་
དོར་བར་བྱ་སྟེ། བླ་མ་དེ་ཕྱོགས་སུ་ཀུན་མཁྱེན་ཆུང་བར་གདའ་ཟེར་ནས་ཞེ་
ས་བཅུག་ནས་བླང་དོར་བྱེད་ན་ཐུད་རུལ་དང་འདྲ་སྟེ། ཐུད་རུལ་དེ་ལ་ལ་ཟ་
བཏུབ། ལ་ལས་མི་བཏུབ་པ་བཞིན་དུ། བླ་མའི་ཆོས་ཀྱང་ལ་ལ་བཟུང་དུ་རུང་།
ལ་ལ་མི་རུང་བྱས་ན་ཀུན་ཀྱང་རུལ་བར་འགྱུར་ཏེ། ལེགས་པར་བཟུང་བ་ལ་
ཡང་བྱིན་རླབས་མི་འབྱུང་སྟེ། དེས་ཕན་མི་ཐོགས་གསུང་། དེ་ཅི་སྟེ་སྙམ་ན།
བླ་མ་དེའི་མན་ངག་ལ་ཐེ་ཚོམ་ཟ་བས་སོ། །ཐེ་ཚོམ་ཟས་ན་གདམས་ངག་མ་
ནོར་ཡང་བྱིན་རླབས་མི་འབྱུང་ལ། ཡིད་ཆེས་ན་གདམས་ངག་ནོར་བ་ལ་ཡང་
*·86.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བྱིན་རླབས་འབྱུང་བ་ནི། རྒན་མོ་བུ་གསོ་བའི་ཕྱིར། ཇོ་མོ་ཙུན་དའི་སྔགས་
བཟླས་པའི་གཏམ་རྒྱུད་ལྟ་བུ་ཡིན་གསུང་། དེ་བས་ན་བླ་མ་ལ་བཀའ་དོད་དུ་
བྱས་ནས་མཛད་སྤྱོད་ཐམས་ཅད་ལ་ཡིད་ཆེས་པར་བྱེད་དགོས་པ་གལ་ཆེ་སྟེ།
དགེ་བཤེས་ཡ་གད་པའི་ཞལ་ནས། ང་ར་སྒྲེང་ན་དགེ་བཤེས་ཀྱི་སྤྱན་སྔ་ན་
ཡོད་ཙ་ན། བྱམས་པ་དང་བླ་མ་ལ་དད་གུས་ནི་རྣལ་མ་ཡོད། དེ་ཙ་ན་རྨི་
ལམ་གསལ་བས་ནུབ་ཅིག་གི་རྨི་ལམ་ན། དགེ་བཤེས་ཀྱི་སྐུ་རྒྱབ་ན་དད་གུས་
བསྒོམ་ཞིང་ཡོད་པ་ལ། ཞལ་ངའི་ངོས་སུ་ལོག་གིས་བསྒྱུར་ནས། ཁྱོད་ངའི་སྐྱོན་
ངས་ལ་ཡང་ཡོན་ཏན་དུ་མི་སྒོམ་པར་ཡོན་ཏན་ལ་ཡོན་ཏན་དུ་སོམ་དང་།
ཁྱོད་ལ་ཕན་ནམ་མི་ཕན་ཅིག་ལྟ་གསུང་བ་ཞིག་རྨིས་ནས། མནལ་སད་པ་དང་
བརྟགས་པས་དེ་ཙ་ན་གཏད་པ་ཙམ་མི་འདུག་པ་ལ་ཕྱི་ཕྱིར་ཆོས་དེ་ལས་ཆེ་་
བ་ཅིག་མ་བྱུང་གསུང་། དེ་བས་ཡིད་ཆེས་ན་བྱིན་རླབས་འབྱུང་བ་ནི། ཁྱིའི་
མཆེ་བ་ལ་དགྲ་བཅོམ་པའི་ཡིན་སྙམ་ནས་མཆོད་པ་བྱས་པས། དགྲ་བཅོམ་
པའི་མཆེ་བ་ལ་མཆོད་པ་བྱས་པའི་ཕན་ཡོན་ཐོབ་པ་ལྟ་བུ་ཡིན་གསུང་། འོ་ན་
དེ་ལྟར་བླ་མའི་ཡོན་ཏན་ཁོ་ནའི་ངོས་ནས་བལྟ་དགོས་པ་ཅི་ཞེ་ན། དེའི་རྒྱུ་
མཚན་ནི། དགེ་བཤེས་སོ་སོ་སྐྱེ་བོས་བྱེད་རིང༌།།སྐྱོན་མེད་ནམ་ཡང་མེད་པས
དེའི་ཕྱིར། །དེ་ཡི་སྐྱོན་ལ་ནམ་ཡང་མི་བལྟ། །རྟག་ཏུ་དེ་ཡི་ཡོན་ཏན་བསམ་བྱ།།
དེ་ལྟར་ན་ནི་བྱིན་གྱིས་བརླབས་འཇུག །དེ་ལས་བཟློག་ན་མི་འཕྲད་རྒྱུར་་་་་
འགྱུར། །དེ་དྲུང་འགྲོ་ལའང་འདུ་ཤེས་བྱ་སྟེ།།དེ་བསྟེན་པ་ལ་གཅེས་པ་ཆེན་
པོ། །དེ་ལྟ་ན་ནི་དོན་ཀུན་འགྲུབ་འགྱུར། །དུས་མ་ཤེས་ན་འགལ་བ་ཆེར་
འབྱུང་། །ཞེས་གསུངས་སོ། །དེ་ཡང་སྐྱོན་མེད་པ་སངས་རྒྱས་ཉག་ཅིག་ཡིན་གྱི
མིང་ཆེན
སྐྱེ་བོ་ལ་ཡང་ཡོད་པས། སོ་སོ་སྐྱེ་བོ་སྐྱོན་གྱི་རང་བཞིན་ཡིན་པས། དེས་བླ་མ་
བྱེད་རིང་ལ་སྐྱོན་གྱི་ངོས་ནས་བལྟར་ཡེ་མི་རུང་། རྟག་ཏུ་ཡོན་ཏན་གྱི་ངོས་
.87.

ཇོ་བོ་ལྷ་འབྲི་སྒང་པས་མཛད།
ནས་བསམས་ན་བླ་མ་སོ་སོ་སྐྱེ་བོ་ཡིན་ཀྱང་དུས་གསུམ་སངས་རྒྱས་ཐམས་
ཅད་ཀྱིས་བྱིན་གྱིས་བརླབ་ཏུ་བཏུབ་པ་ཡིན་གསུང་། དེ་ལྟར་མ་བྱས་པར་རྟག་
ཏུ་སྐྱོན་ཤ་སྟག་བྱ་ར་བྱས་ན་བྱིན་རླབས་མེད་ཀྱི་སྟེང་དུ་ཚེ་རབས་ཐམས་ཅད་
དུ་བླ་མ་དང་མི་འཕྲད། ཚེ་འདི་རང་ལ་ཡང་། མཛེ་བྱུང་ལོ། །ཁྲག་ཏུ་སྐྱུགས་ལོ།
སྙིང་རླུང་ལངས་ལོ་ཟེར་བ་ལ་སོགས་མི་འདོད་པ་སྣ་ཚོགས་འབྱུང་བས་ན་་
ཡོན་ཏན་གྱི་ངོས་ནས་བལྟ་ཞིང་བསྟེན་པ་གལ་ཆེ་གསུང་། དེ་ལྟར་བསྟེན་པའི་
དུས་སུ་ཡང་། དུས་དང་ཚོད་རན་པ་དང་རིགས་པ་ཤེས་པ་གཅིག་གལ་ཆེ་སྟེ།
ཆོས་ཀྱང་སྐབས་ལ་བབ་པ། ཐུགས་རྣལ་དུ་ཕེབས་པའི་དུས་ལ་ཞུ་བ་ཡིན། དེ་
ལྟར་མ་བྱས་ན། ཆོས་མི་ཐོབ་པའི་སྟེང་དུ་བཀའ་བཀྱོན་ལ་བཏུག་སྟེ། སྟོན་པ་
ཀུན་ཤུ་ར་བ་ཁུ་ཚན་གཉིས་ཀྱིས་ཕྱི་ཕྱག་ལ་བྱོན་པ་དང་། དགེ་བཤེས་པོ་ཏོ་བ་
བྲག་རྒྱབ་པའི་ཆོས་དབྱེ་གསལ་བྱེད་པས་ཐུགས་བྲེལ་ནས་འདུག་པ་ལ།
གདིང་བ་བཏིང་ནས་ཕྱག་བྱས་པ་ལ། ངའི་སྦ་མཁར་དེ་ཁྱོད་དང་རྐང་གཉིས་
མཆོག་ཕྱུར་འདི་བྲེལ་མ་བྲེལ་འདི་ལ་ཕྱག་སྟོབ་པ་གསུང་ནས་རྒྱབ་ཏུ་བེར་ཀ་་
བརྒྱབ་པ་དེ་ཡང་དུས་མ་ཤེས་པ་ཡིན་གསུང་། ཡང་དུས་ཤེས་པ་དང་མ་ཤེས་
པས་དོན་གྲུབ་པ་དང་མ་གྲུབ་པ་ནི། འཕགས་པ་གང་པོའི་གཏམ་རྒྱུད་ལྟ་བུ་
སྟེ། དེ་ཡང་ཕ་གཅིག་ལ་བུ་བཞི་ཡོད་པའི་ཆུང་ཐག་འཕགས་པ་གང་པོ་ཡིན་
པ་ལ།ལན་ཅིག་ཕ་འཆི་བའི་དུས་ན། ཕ་ན་རེ་བུ་རྣམས་ལ་ཤིང་མགལ་པ་རེ་
རེ་ཁྱེར་ལ་ཤོག་ལ་མེ་ཐོང་ཞིག་ཟེར། བུ་ཚོས་དེ་ལྟར་བྱས་པས་མེ་ཆེན་པོ་་་་་
འབར་བ་ལ། ཕ་ན་རེ་ད་མི་རེ་རེས་ཤིང་མགལ་པ་རེ་རེ་སོ་སོར་ཁྱེར་ཞིག་ཟེར།
དེ་ལྟར་བྱས་པས་མེ་དེ་ཤི་བས། ཕ་ན་རེ་འོ་བུ་ཚོ་ཤིང་ཚོ་སོགས་ན་མེ་ཡོད་ལ།
སོ་སོར་ཁྱེར་ན་མེ་ཤི་བ་བཞིན་དུ་ཁྱེད་རང་སྤུན་ཚོ་མཐུན་ན་ལེགས་པར་་་་་་་་་
འགྱུར་རོ། །སོ་སོར་སོང་ན་མེ་ཤི་བ་དང་འདྲའོ་ཞེས་ཁ་ཆེམས་ཕོག །ཡང་བུ་ཆེ་
ཐག་ལ་ལྐོག་ཏུ། ཁྱེད་ཚོ་ཡི་མ་འབྲལ་ཅིག །བརྒྱ་ལ་འབྲལ་ན་ཡང་། ཁྱེད་གང་
88

ཇོ་བོ་ལྷ་འབྲི་སྒང་པས་མཛད།
འཕགས་པ་གང་པོས་མཁྱེན་ནས་རྫུ་འཕྲུལ་གྱི་གྲུའི་ཁར་བྱོན་པའི་གཏམ་རྒྱུད་
ལྟ་བུ་སྟེ། མནའ་མ་གཉིས་པོ་དུས་མ་ཤེས་པའི་སྐྱོན་ཡིན་གསུང་། དེ་བས་ན་
དུས་ཤེས་པ་དེ་བླ་མ་བསྟེན་པའི་དུས་ན་གཅེས་སྟེ་གལ་ཆེ་བའམ། ཡང་བླ་མ་
བསྟེན་པའི་དུས་ན་གཅེས་ཤིང་འཕངས་པའི་བསམ་པས་བསྟེན་ཞེས་པ་སྟེ།
དེ་ཡང་དགེ་བཤེས་དོལ་པས། ཕུ་ཆུང་བ་ལ་བླ་མ་བསྟེན་ཚུལ་ཞུས་པས། དགེ་
བཤེས་པའི་ཞལ་ནས། བླ་མ་བསྟེན་པའི་དུས་ན་དགེ་བའི་བཤེས་གཉེན་གྱི་
རྒྱན་དུ་འགྱུར་བར་ཕྱའི་ཁུར་དུ་འདུག་པར་མི་བྱ་གསུང་། དེའི་དོན་ནི་དཔེར་
ན་རྒྱན་བཟང་པོ་བཏགས་པའི་མི་དེ་རྒྱན་གྱིས་སྐྱོ་བར་མི་འགྱུར་གྱི་རྒྱན་ཡོད་་
པ་དེ་སྲིད་དུ་དགའ་བར་འགྱུར་བ་བཞིན་དུ། བླ་མིའི་དྲུང་ན་འདུག་པའི་དུས་
སུ། བླ་མ་དེ་དགྱེས་པར་འགྱུར་བར་བྱའི་སྐྱོ་བར་འགྱུར་བ་མི་བྱ་གསུང་། ཁུར་
ཚ་ནི་དབང་མེད་ན་ཁུར་བ་ལས་ཡོད་ན་དགའ་བ་མ་ཡིན་གྱི་མྱུར་དུ་མེད་ན་་་་
རུང་སྙམ་པ་བཞིན་དུ། བླ་མའི་ཐུགས་དང་མི་མཐུན་པས་དེ་ལྟར་འགྱུར་ཏེ།
དགེ་བཤེས་སྟོན་པ་དགེ་བཤེས་ཕུ་ཆུང་བ་ལ་སོགས་པ་འཁོར་ཉུང་རབས་་
ཤིག་དང་སྐུ་མཚམས་བཅད་ནས་བཞུགས་པའི་དུས་ན། རྒྱུས་སྟོན་ཀེ་རུ་ཞེས་
བྱ་བའི་བཙུན་པ་ཞིག་པའི་དགེ་བསྙེན་ཅིག་དེར་འོངས་ནས་ཕྱག་རྟེན་དུ
གསེར་ཞོ་ཕྱེད་ཙམ་ཕུལ་ནས་ཆོས་དང་རྒྱགས་གཉིས་ཀ་ཞུ་ཟེར་བ་ལ། དགེ་
བཤེས་སྟོན་པ་ཞལ་རོགས་བཞུགས་སྐད།དགེ་བཤེས་ཕུ་ཆུང་བས་ངེད་ཀྱི་
དགེ་བཤེས་ད་ལྟ་སྐུ་ཁམས་བདེ་བར་བཞུགས་པ་དེ་མ་བདེ་ན་ཁྱོད་ཀྱིས་ལན་་
ནོ་བྱས་ནས་བཀའ་བཀྱོན་པ་ལྟ་བུའོ། །དེ་བས་ན་ད་ལྟ་ན་ཡང་ཚན་ཅིག་སྡོད་
ན་དྲུང་འགྲོ་ན་ཁལ་དུ་བྱེད་པའི་རིགས་ཡོད་དེ། བླ་མ་སྐྱོ་བར་འགྱུར་བ་ཡིན་
མཚོ་དང་པདྨ་བཞིན་དུ་བྱེད་དགོས་པ་ཡིན། ཚ་དང་ཚ་རྐྱལ་ལྟར་བྱས་པས་མི་
འོང་། བུང་བ་དང་རྟེའུ་ཕྲུ་གུ་བཞིན་དུ་བྱེད་དགོས་པ་ཡིན། ཁྱི་ཁུ་དང་བྱང་
པའི་གཡག་རྒན་ལྟར་བྱས་པས་མི་འོང་གསུང་། འོ་ན་དེ་ཙམ་དུ་བླ་མ་མི་་་་་
·90.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མཉེས་པར་མི་བྱ་བར་ཅི་མཉེས་སུ་བྱེད་དགོས་པ་ཅི་ཞེ་ན། ཀུན་གྱི་ཡོན་ཏན་
བླ་མར་རག་ལས། །རང་སངས་རྒྱས་ཀྱང་ཆོས་མཆོག་མན་ཆད། །བླ་མ་ལ་
བརྟེན་དེ་ཡི་ཕྱིར་ན། །ཐབས་ཚུལ་ཀུན་གྱིས་བླ་མ་མཉེས་བྱ། །རྙེད་དང་བཀུར་
སྟིས་དང་པོར་འདྲིས་བྱེད། །འདྲིས་ནས་ཚོགས་གསོག་ཞིང་གི་དམ་པ།།དགོས་
པ་དེ་གཉིས་ཡོད་པས་དེ་བྱའི། །རྣལ་མར་མཉེས་བྱེད་བཀའ་བཞིན་སྒྲུབ་པ། །
བཀུར་སྟིས་མཉེས་ལ་སྒྲུབ་པས་མིན་ན། །དེ་ལ་བླ་མ་དག་ཀྱང་མི་བཏུབ། །ཅེས་
གསུངས་སོ། ་་ཡད་ལས་
ཏན་རྣམས་བླ་མ་ལ་རག་མ་ལས་པ་མེད་གསུང་། འོ་ན་རང་སངས་རྒྱས་་་
སངས་རྒྱས་མེད་པའི་འཇིག་རྟེན་དུ་སློབ་དཔོན་མེད་པར་རང་གི་བྱང་ཆུབ་་་་
བརྙེས་པར་བཤད་པ་སྙམ་ན། དེ་ཡང་དབང་པོ་རབ་ཡིན་ན་བཟོད་པ་འབྲིང་
༠༡
མན་ཆད། འབྲིང་ཆོས་མཆོག་མན་ཆད་དུ་བླ་མ་ལ་བརྟེན་ནས། མཁས་པར་བྱ་
བའི་དངོས་པོ་རྣམས་ལ་མཁས་པར་བྱས་ནས། འཆི་ཁར་བདག་སངས་རྒྱས་
མེད་པའི་ཞིང་དུ་སྐྱེས་ནས་རང་གིས་བྱང་ཆུབ་བརྙེས་པར་གྱུར་ཅིག །ཅེས་
སྨོན་ལམ་བཏབ་པའི་མཐུས། དེར་སྐྱེས་ནས་སྔོན་རང་གིས་གོམས་པ་བྱས་
པའི་བག་ཆགས་སད་པས་རྟེན་འབྲེལ་གྱི་དོན་རྟོགས་པས་རང་གི་བྱང་ཆུབ་་་་
བརྙེས་པ་ཡིན་གྱི། ཁོང་རང་གིས་བར་དེར་འཕུར་འཚངས་སུ་འབྲས་བུ་ཐོབ་
པ་མ་ཡིན་གསུང་། དེ་བས་ན་བླ་མ་ཅི་མཉེས་བྱ། མཉེས་པའི་ཐབས་ཚུལ་ཡང་
མང་སྟེ། ངས་དགེ་བཤེས་སྨྱུག་རུམ་པའི་གཟིམས་ཁང་ལ་གྲོགས་པ་ཅིག་་་་་་
དགོས་པར་འདུག་པས་འཇག་མ་ཁུར་ཅིག་བརྔས་ནས་ཕུལ་བས་ནན་ཏར་་་་་
མཉེས་གསུང་། སྤྱིར་མཉེས་པའི་སྒོ་མང་ཡང་མདོར་བསྡུ་ན། བཅོམ་ལྡན་
འདས་བྱམས་པས་གསུངས་པའི། རྙེད་པ་བཀུར་སྟི་དག་དང་རིམ་གྲོ་དང་། །
སྒྲུབ་པའི་སྒོ་ནས་བཤེས་གཉེན་བསྟེན་པར་བྱ། །ཞེས་པ་སྟེ། དེ་ཡང་རབ་སྒྲུབ་
པ། འབྲིང་རིམ་གྲོ། ཐ་མ་བསྙེན་བཀུར་ཡིན། དེ་ཡང་ཟང་ཟིང་གི་བསྙེན་
·91.

ཇོ་བོ་ལྷ་འབྲི་སྒང་པས་མཛད། …
བཀུར་ནི་དགོས་པ་གཉིས་ཀྱིས་ཆེད་དུ་བྱེད་པ་ཡིན་ཏེ། རང་སྤོབས་པ་བསྐྱེད་
༣་ཡན་ལག་ཏུ་འདྲིས་པར་བྱ་བའི་ཕྱིར་དང༌། ཚོགས་བསག་པའི་ཕྱིར་རོ། །
དེ་ཡང་པོ་ཏོ་བའི་ཞལ་ནས། བསྙེན་བཀུར་བག་རེ་བྱས་པ་དང་མ་བྱས་པ་
གཉིས་འགྲོ་ལུགས་རང་མི་འདྲ་བར་འོང་བར་འདུག་གསུང་བས་ན། འདྲིས་
ཤིང་སྤོབས་པ་བསྐྱེད་པའི་ཡན་ལག་དང༌། ཡང་སྒྲུབ་པ་གཤའ་མ་ཡང་བསོད་
ནམས་བསགས་པ་ལས་འབྱུང་བས་བསོད་ནམས་བསག་པའི་ཞིང་དམ་པ་ནི་་
བླ་མ་ཡིན་ཏེ། གསང་བ་འདུས་པའི་རྒྱུད་ལས། དུས་གསུམ་གྱི་སངས་རྒྱས་
ཐམས་ཅད་ལ་བསྙེན་བཀུར་བྱས་པ་བས། བླ་མའི་བ་སྤུའི་བུ་ག་གཅིག་ལ་་
བསྙེན་བསྐུར་བྱས་པ་བསོད་ནམས་ཆེ་བར་གསུངས་པས་སོ། །དེ་བས་ན་སློབ་
མའི་ངོས་ནས་དགོས་པ་དེ་གཉིས་ཡོད་པས་ཟང་ཟིང་གི་བསྙེན་བཀུར་བྱེད་་་་་
པ་ཡིན་ལ། བླ་མའི་ངོས་ནས་ནི་སྒྲུབ་པས་མཉེས་པ་ཅིག་དགོས་པ་ཡིན་ཏེ།
པོ་ཏོ་བའི་ཞལ་ནས། ·ངེད་ད་ལྟ་འདོད་པས་གཏི་ལུམ་པའི་དུས་ན་སྒྲུབ་པ་
བྱེད་པ་ལ་དགའ་བར་འདུག་ན་འཕགས་པ་རྣམས་ལ་ལྟ་སྨོས་ཀྱང་ཅི་དགོས་་་
གསུང་བ་ལྟ་བུ་སྟེ། ཆོས་ནས་ཀྱང་། ཕན་པར་སྨྲས་ལ་མཆོད་པ་བྱེད་པ་ནི། །
བསྒོ་བའི་ཚིག་བཞིན་ཉམས་སུ་ལེན་པ་ཡིན། །ཞེས་པ་དང་། ཡང་དག་གཅིག་
པུ་དེ་ཡང་ཉེས་པ་རབ་བསྡམས་ཏེ། །ཡང་དག་ལས་དང་ལྷན་ཅིག་འགྲོགས་
པར་བྱེད་པ་ནི། །ས་སྟེང་དཀྱིལ་ན་གཙོ་བོར་གྱུར་པའི་དམ་པ་སྟེ། །སློབ་མ་
མཆོག་དེས་བླ་མ་བཀུར་བ་ཉིད་དུ་འགྱུར། །ཞེས་གསུངས་པ་ལྟར་རོ། །དེ་ལྟར་
མ་ཡིན་ཏེ་སྒྲུབ་པ་ལ་ཅིར་ཡང་མི་སེམས་པར། ཟང་ཟིང་གིས་འཛུམ་ལམ་གྱིས་
འགྲོ་བ་དེ་ལ་བླ་མ་མི་བ ཏུབ་གསུང་། དེ་བས་ན་ཐེག་པ་ཆེན་པོའི་བླ་མ་ནི
རྙེད་པ་དང་བཀུར་སྟི་ལ་མི་གཟིགས་པར། བྱང་ཆུབ་ཀྱི་སེམས་དང་ལྡན་པ་
ཅིག་དགོས་པ་ཡིན་པས། དེ་ཡི་དབང་དུ་བྱས་ནས་གསུང་པ་ནི། ཐེག་ཆུང་སྡེ་
སྣོད་གསུམ་ནི་ཤེས་ན། །བྱང་སེམས་མི་ལྡན་ཁྱིམ་པ་ལས་ཀྱང་། །མཉན་རུང་
.92

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གསུང་སྟེ་དེ་ཡང་དཀའ་ན། །ཆེན་པོ་སྡེ་སྣོད་ཤེས་པར་གྱུར་ཀྱང་། །བྱང་སེམས་
མི་ལྡན་ཀུན་ལ་མི་རུང་། །མཉན་ཡང་དེ་ལ་ཡོན་ཏན་མི་འབྱུང་། །ཐེག་ཆེན་
བྱིན་གྱིས་རླབས་ལ་རག་ལུས།།ཁ་ཅིག་ནས་ནི་སྤོབས་པ་བཞི་ལྡན། །གང་ལས་
བྱུང་ཡང་གུས་པས་མཉན་གསུང༌། །གང་ཟག་སྐྱོན་གྱིས་ཆོས་ལ་མི་གོས། །དེ་
དང་སྔ་མ་དག་ལ་འགལ་མེད། །ད་ནི་ཡ་ཚད་སོང་བ་ཀུན་ལ། །སངས་རྒྱས་
འདུ་ཤེས་སྐྱེ་ན་དེ་ཡིན། །མ་སྦྱངས་སྔ་མ་བཞིན་དེ་འགལ་མེད། །ཅེས་གསུངས་
སོ། །དེ་ཡང་པོ་ཏོ་བ་སྦྲགས་ན་བཞུགས་པའི་དུས་ན་ཐེག་པ་ཆུང་ངུའི་སྡེ་སྣོད་
གསུམ་ཤེས་ན་ཁྱིམ་པ་ལས་མཉན་དུ་རུང་ཇོ་བོས་གསུངས། ཕུ་ཆུང་བའི་ཞལ་
ནས། སྒྲ་དང་ཚད་མ་ཀུན་ཕྱི་རོལ་པ་ལ་ཡང་མཉན་དུ་རུང་བས། ཇོ་བོ་ཉིད་
ཀྱིས་ཀྱང་ཡོལ་བས་བར་དུ་བཅད་ཅིང་ཉན་པ་ཡིན་གསུང་། འདུལ་བ་ཀུན་
སྡོམ་པ་མེད་ཀྱང་ཤེས་ན་མཉན་དུ་རུང་བར་བདེ་བྱེད་ཀྱི་གཏམ་རྒྱུད་ཀྱིས་་་་་་
ཀྱང་ཤེས་པ་ཡིན་གསུང་། སྒོམ་པ་ཤེས་རབ་འབར་གྱི་དགེ་ཚུལ་གྱི་མཁན་པོ་
སྟོན་པ་རྒྱལ་བའི་བླ་མ་བྱ་བ་འདུལ་བ་ལ་ཤིན་ཏུ་མཁས་པ་ཅིག་ཡོད་པ་ལ
ཕྱིས་བབས་ཀྱང་སྒོམ་པ་དེས་མདོ་རྩ་བ་ཉན་དུ་ཕྱིན་པའི་གཏམ་རྒྱུད་ཀྱང་་་་་
གསུང་། པོ་ཏོ་བའི་ཞལ་ནས་སློབ་དཔོན་འདུལ་བ་འཛིན་པ་བྱ་དེ་པོ་འདྲ་བ་
ཅིག་ལ། སློབ་མ་ཡང་དེ་འདྲ་བ་ཅིག་ལས་མི་ཡོང་སྟེ། ཁྱུ་མཆོག་འགྲོ་བ་དྲང་
ངམ་ཡོ་བ་བཞིན། །རྗེས་སུ་འགྲོ་བའི་བ་རྣམས་དོགས་མེད་པར། །འཁྲུལ་པ་
མེད་པར་རྗེས་སུ་འབྲང་བ་ལྟར། །འབངས་ཀྱང་དེ་བཞིན་རྒྱལ་པོའི་རྗེས་་་་་
འབྲང་བས། །དེ་ཡང་མཉན་དུ་རུང་བ་དཀའ་བར་འདུག་ན་ཐེག་པ་ཆེན་པོ་
ལྟ་ཅི་སྨོས་གསུང་། ཡི་གེའི་སློབ་དཔོན་མཁས་མི་མཁས་ལ་ཡང་སློབ་མ་མཁས་
མི་མཁས་ཁྱད་ཆེ་བར་ཡོད་ན་ཆོས་ལྟ་ཅི་སྨོས་གསུང་། དེ་བས་ན་ཐེག་པ་ཆེན་
པོའི་ཆོས་ནི་ཐེག་པ་ཆེན་པོའི་སེམས་ཡོད་པ་ལ་མཉན་དགོས་པ་ཡིན། ཚིག་
ཤེས་པས་མི་ཆོག་གསུང་། བྱང་ཆུབ་ཀྱི་སེམས་མེད་པ་དེ་ལ་མཉན་ནས་ཚིག་
·93.

ཇོ་བོ་ལྷ་འབྲི་སྒང་པས་མཛད། ______
ཤེས་ཀྱང་བྱིན་རླབས་མི་འབྱུང་། ཐེག་པ་ཆེན་པོའི་ཆོས་བྱ་བ་བྱིན་རླབས་ལ་
རག་ལས་པ་ཡིན་གསུང་། རང་ཅག་ད་ལྟ་ཉན་པ་བས་ཀྱང་བཤད་པ་ལ་་་་
རིངས་ཏེ་ཕན་སེམས་ཀྱིས་བཤད་པ་དཀའ། གཅུང་པོ་གྲོགས་སུ་འོང་བས་
མཚེར་ཤེས་ཀྱིས་ཁ་ཚོལ་བ་དང་སྙན་གྲགས་ལ་སོགས་པ་དོན་དུ་གཉེར་བ་་་
ཆོས་མ་ཡིན་པས་ན་ཕར་སོང་ན་ལོག་འཚོ་རླབས་ཆེན་སོགས་པའི་ཉེན་ཡོད།
རང་ལ་ནང་སྣུམ་པ་ཅིག་བྱུང་ན་གཞན་ལ་ཕན་ཅིག་འོང་བ་ཡིན་གསུང་། དེ་
ལྟར་ཐེག་པ་ཆེན་པོའི་ཆོས་ཉན་པ་ཤེས་པས་མི་ཆོག་བྱང་ཆུབ་ཀྱི་སེམས་ཡོད་་
པ་ཅིག་ཅིས་ཀྱང་དགོས་ན། གསང་བ་བསམ་གྱིས་མི་ཁྱབ་པའི་མདོ་ལས།
སྤོབས་པ་བཞི་དང་ལྡན་ན་གདོལ་པའམ། བྲན་ནམ།ཁྱི་ཅིག་གིས་ཁ་ནས་བྱུང་
བ་ལ་ཡང་མཉན་པར་གསུངས་པ་དང་། ཡང་ལྷག་པའི་བསམ་པ་བསྐུལ་བའི་
མདོ་ལས། བྱམས་པ་རྒྱུ་བཞིས་སངས་རྒྱས་ཐམས་ཅད་ཀྱིས་གསུངས་པའི་
སྤོབས་པར་རིག་པར་བྱ་སྟེ། བཞི་གང་ཞེ་ན། སྤོབས་པ་དོན་དང་ལྡན་པ་
དང་། ཆོས་དང་ལྡན་པ་དང་། མྱ་ངན་ལས་འདས་པའི་ཕན་ཡོན་སྟོན་པ་དང་།
འཁོར་བའི་ཉེས་དམིགས་སྟོན་པར་བྱེད་པའི་སྤོབས་པ་དེ་ལ་རིགས་ཀྱི་བུའམ་
རིགས་ཀྱི་བུ་མོ་གང་གིས་སངས་རྒྱས་སུ་འདུ་ཤེས་བསྐྱེད་པར་བྱའོ། །སྟོན་པར་
འདུ་ཤེས་བསྐྱེད་དེ་དམ་པའི་ཆོས་མཉན་པར་བྱའོ། །ཞེས་གསུངས་པ་དང་།
ཡང་སློབ་དཔོན་ཐོགས་མེད་ཀྱིས་ཀྱང་བྱང་ཆུབ་སེམས་དཔའི་ས་ནས། གང་
ཟག་གི་ཉེས་པས་ཆོས་ལ་མི་གོས་པས། ཚུལ་ཁྲིམས་འཆལ་བ་ལ་ཡང་མཉན་དུ་
རུང་བར་གསུངས་པ་དང་འགལ་ལོ་ཞེ་ན། དེ་ལ་འགལ་བ་མེད་དེ། སྤོབས་པ་
བཞི་དང་ལྡན་པ་དེ་ལ་བྱང་ཆུབ་ཀྱི་སེམས་ཡོད་པ་ཡིན་པའི་ཕྱིར་དང་། དེ་
མེད་ཀྱང་གང་ཟག་གི་སྐྱོན་གྱིས་མི་གོས་པར་གསུངས་པ་དེ་ཡང་རང་བློ་སྣ་ཡ་
ཚད་དུ་སོང་བས་གསང་ཕུ་བ་དང་ནོར་བཟང་ལྟར་བླ་མ་ཀུན་ལ་མ་དད་པ་་་་
མེད་པར་སངས་རྒྱས་ཀྱི་འདུ་ཤེས་སྐྱེ་ན་དེ་ལྟར་ཡིན་ལ། འོ་སྐོལ་ལྟ་བུ་བློ་མ་
.94·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སྦྱངས་པས་སྐྱོན་མཐོང་ཞིང་མ་དད་པ་སྐྱེ་བའི་རིང་ལ། ཆོས་ལ་གང་ཟག་གི་
སྐྱོན་གྱིས་གོས་པར་འགྱུར་བས་ན། བླ་མ་འདམ་དགོས་པ་སྔར་གསུང་པ་་་
བཞིན་དུ་ཡིན་པས་དེ་གཉིས་ཅི་འགལ་གསུང༌། འོ་ན་དེ་ལྟར་བྱིན་རླབས་་་་
འབྱུང་བ་ལ་བླ་མ་མཚན་ཉིད་དང་ལྡན། རང་ལ་གུས་པ་ཡོད་པ་ཉིད་ཀྱིས་
མཆོག་གི་བླ་མ་དེ་མཉེས་པ་ཅིག་རང་ཡན་ལག་ཏུ་མི་དགོས་སམ་སྙམ་ན་
དགོས་པར་སྟོན་པ་ནི། བུདྷ་ཛྭ་ལས་ཞུས་པའི་སྐབས་སུ། །རཏྣ་བྷ་དྲའི་གཏམ་
རྒྱུད་དྲངས་ནས། །ཐེགས་པ་ཆེན་པོ་ཀུན་གྱི་ལུགས་ནི། །བླ་མ་མཉེས་ལས་བྱུང་
བས་གལ་ཆེ། །བླ་མ་ཤིན་ཏུ་དགྱེས་པར་གྱུར་པས། །ཅི་ཡང་རུང་བས་དོན་ཆེན་
ཉིད་འགྱུར། །དེ་ལས་བཟློག་པས་ཚང་བར་གསུངས་ཀྱང་། །དེ་ལ་བྱིན་རླབས་
གང་ཡང་མི་འབྱུང༌། །དེ་ཕྱིར་འབད་པ་ཀུན་གྱིས་མཉེས་བྱ། །རང་གི་གུས་པ་
རྒྱུན་མི་འཆད་ཅིང་། །འབད་པས་དེ་མཉེས་བྱས་ལ་ཞུགས་ན། །བླ་མས་ཐུགས་
ཀྱིས་སྤངས་པར་གྱུར་ཀྱང་། །ཚེ་འདིར་བྱིན་རླབས་མི་འབྱུང་འགྱུར་ཡང་། །
ཕྱིས་དུས་བླ་མས་མི་ཕོངས་ཆོས་ཉིད། །ལས་རྣམས་ཆུད་མི་ཟ་བ་ཡིན་ཕྱིར། །
ཞེས་གསུངས། དེ་ཡང་པོ་ཏོ་བ་སྦྲགས་ན་བཞུགས་པའི་དུས་ན། སླ་རའི་སྟོན་
པ་སངས་རྒྱས་འབར་གྱིས་དོན་འདི་ཞུས་པའི་ལན་དུ། བྱིན་རླབས་འབྱུང་བ་
ལ། རང་གི་དད་གུས་དང་བླ་མ་མཉེས་པ་འཛོམས་དགོས། རང་གིས་དད་གུས་
བྱས་ཀྱང་བླ་མ་མ་མཉེས་ན་ཚེ་འདི་ལ་བྱིན་རླབས་མི་འབྱུང་ཡང་། ཕྱི་མ་ལ་དེ་
དང་མཇལ་བའི་རྒྱུར་གསུང་ཏེ། དེ་ལ་དང་པོ་བླ་མ་དགྱེས་པའི་སྒོ་ནས་མན་
ངག་བྱིན་ན་ངེས་པར་འགྲུབ་པར་འགྱུར་བ་ནི། ལོ་ཙཱ་བ་རིན་ཆེན་བཟང་པོ་
ལ་སློབ་མ་ཅིག་གིས་སྒྲུབ་ཐབས་ཞུས་པས། མན་ངག་ཅག་གེ་བ་ཅིག་བསླབས་
ནས། འདི་ཙམ་བསྒྲུབས་ན་དོན་འདི་ལྟ་བུ་འགྲུབ་ཀྱིས་གསུངས་ནས། སློབ་མ་
དེས་བསྒྲུབས་པ་ལ་ཅི་ཡང་མ་བྱུང་ནས་ལོ་ཙཱ་བ་ལ་ཞུས་པས། དེ་ཇི་ལྟར་སེང་
ངས་ནི་དགའ་བཞིན་དུ་བྱིན་པ་ཡིན་ན། ཁྱོད་རང་གིས་ཆོ་ག་མ་ཚང་བ་མིན་
*95.

ཇོ་བོ་ལྷ་འབྲི་སྒང་པས་མཛད།
ནམ་གསུངས་ནས། ཁྲུས་མ་བྱས་བྱས་པས། འོ་ན་ཁྲུས་གྱིས་ལ་སྒྲུབས་གསུངས་
ནས། དེ་ལྟར་བྱས་པས་གྲུབ་པ་ལྟ་བུ་སྟེ། དེ་བས་ན་ཐེག་པ་ཆེན་པོ་གསང་
སྔགས་དང་ཕ་རོལ་ཏུ་ཕྱིན་པ་གང་གིས་སྒྲུབ་པ་བྱེད་ཀྱང་། བླ་མ་མཉེས་པའི་
སྒོ་ནས་གདམས་ངག་གསུང་པ་ཅིག་དགོས་ཏེ། བླ་མ་དགྱེས་ལས་བྱུང་བ་ཡི། །
མན་ངག་བདུད་རྩི་བཅུད་ཀྱིས་ལན་བྱ་བ་ཡིན། །གདམས་ངག་ཐོབ་པ་ཙམ་
གྱིས་མི་ཆོག་དགྱེས་པར་གྱུར་ན་གདམས་ངག་ཅི་ཡང་རུང་བའམ་ཡང་ན་
མཉེས་པའི་སྒོ་ཅི་ཡང་རུང་བས་དོན་ཆེན་པོ་འགྲུབ་པ་ནི། ·བྲམ་ཟེའི་བུས།
སློབ་དཔོན་རིགས་ངན་ལ་གུས་པ་བྱས་པས་དངོས་གྲུབ་ལྔ་སོར་ཆུད་པ་ལྟ་བུ་་
དང་། དགེ་བཤེས་སྟོན་པས་ཇོ་བོའི་ཀ་ཏི་ས་ར་ཕྱགས་པས་ཇོ་བོ་དགྱེས་པར་
གྱུར་པས་ཀྱང་མངོན་པར་ཤེས་པ་རྒྱ་ཆེན་པོ་བྱུང་བ་ལྟ་བུ་ཡིན། ནཱ་རོ་པའི་
གཏམ་རྒྱུད་ལྟ་བུ་ཡང་ཡིན་ནོ། །མི་དགྱེས་པར་མན་ངག་བྱིན་ཀྱང་མི་ཕན་གྱི་
སྟེང་དུ་གནོད་པར་འགྱུར་ཏེ།། པོ་ཏོ་བ་ལ་ཅིག་གིས་མི་དགྱེས་བཞིན་དུ་ཇོ་བོ་
མི་གཡོ་བའི་སྒྲུབ་ཐབས་ཞུས་པས་ཆེར་མ་ལོན་པར་ཤི་བས། ཕུ་ཆུང་བའི་ཞལ་
ནས་ད་ནི་དེ་ཁོ་ནས་ལན་སྙམ་གསུང་སྐད། དེ་བས་ན་ཆོས་ཀྱི་དཔེ་ཀུན་ཀྱང་
མ་ཞུས་པར་ཐབས་ཀྱིས་ཐོབ་པ་དང་། བརྐུས་པ་ལ་སོགས་པ་དེས་ཕན་མི་
ཐོགས་ཀྱི་སྟེང་དུ་སྐྱེ་བ་ཐམས་ཅད་དུ་ཆོས་དང་མི་ཕྲད་པའི་ལས་གསོག་པར་་
འགྲོ་ཉེན་ཡོད་དེ། ཡ་གད་པའི་ཞལ་ནས། ངའི་དཔེ་འདི་ལ་ཡང་བརྐུས་ནས་
བྲིས་པ་ཅིག་ཀྱང་ཡོད་པས། དེའི་དཔེ་ལ་དྲིར་མི་རུང་གསུང་། ཅིག་ཤེད།
ཁྱོད་དེ་ལ་དུར་རྒྱགས་གྱིས་ཟེར་ལོ་གསུང་ནས། དཔེ་ངན་པ་ཅིག་ཀྱང་གསུང་།
དགེ་བཤེས་སྟོན་པ་ལ་ཅིག་གིས་ཆོས་ཅིག་གཡར་ཏེ་བྲིས་ནས་གཏོད་པའི་་་་་་་
དུས་སུ། ངས་བུས་བྲིས་ནས་ཀྱང་བདོག་ཞུས་པས། འོ་ན་དེ་གཞན་ཅིག་ལ་
བྱིན་ལ་ད་ང་ལ་ཞུས་ལ་ཅིག་བྲིས་གསུང་སྐད། དེ་བས་ན་བླ་མ་ཅི་མཉེས་བྱ་
གསུང་། འོ་ན་རང་གི་དད་གུས་ཀྱིས་མཉེས་པར་བྱ་བ་ལ་འབད་པ་བྱས་ཀྱང་
·96.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མཐོང་སྣང་འཛོལ་བའམ། གཞན་གྱི་ཕྲ་མའི་རྐྱེན་ལྟ་བུས་མ་མཉེས་ནས་་་་
ཐུགས་ཀྱིས་སྤངས་པར་གྱུར་ན་དད་གུས་བྱས་པ་དོན་མེད་དམ་སྙམ་ན། དོན་
ཡོད་དེ། ཚེ་འདི་ལ་བྱིན་རླབས་མི་འོང་ཀྱང༌། ཕྱི་མ་ལ་བླ་མ་དེའམ་དེ་དང་
མཉམ་པའམ། དེ་བས་ལྷག་པས་མི་ཕོངས་པར་འཛིན་པ་ཆོས་ཉིད་ཡིན་ཏེ།
དད་གུས་བྱས་པའི་ལས་དེ་བསྐལ་པ་བརྒྱར་ཡང་ཆུད་མི་ཟ་བར་གསུངས་
པའི་ཕྱིར་རོ། །ཆ་ལ་སྡིག་པ་ཅིག་ལ་དཔོན་སློབ་འབྱེད་པ་ལས་ཆེ་བ་མེད་་་་་
གསུང་། གལ་ཏེ་ཐེག་པ་ཆེན་པོའི་ཆོས་བྱིན་རླབས་ལ་རག་ལས་ལ་བྱིན་རླབས་
བླ་མ་ལ་རག་ལས་པས། བླ་མ་ལ་བྱིན་རླབས་མེད་ན་དད་གུས་བྱས་པས་མི་
ཕན་ནམ་སྙམ་ན། ཕན་པར་སྟོན་པ་ནི། བཏུས་པའི་དབུ་ཡི་བྱས་གཟོའི་སྐབས་
སུ། །བླ་མ་བྱིན་རླབས་ཆེ་དང་ཆུང་བ། །དངོས་ལ་མ་ཡིན་རང་ལ་རག་ལས། །
བྱས་གཟོ་མེད་ཅིང་ཡིད་མ་ཆེས་ན། །འཇམ་དཔལ་སྤྱན་རས་གཟིགས་དངོས་
བྱོན་ཡང་། །དེ་ཡི་དོན་དུ་ཅིར་ཡང་མི་འགྱུར། །དེ་ལ་ཡིད་ཆེས་གུས་ཤིང་བྱས་
གཟོ། །ཡོན་ཏན་རྫོགས་པའི་བླ་མ་ཡིན་ཡང་། །དེ་ལ་དེ་ཡི་བྱིན་གྱི་རླབས་
འབྱུང་། །དེ་བས་ཡིད་ཆེས་བྱས་གཟོ་གལ་ཆེ། །ཞེས་གསུངས་སོ། །དེ་ཡང་
དགེ་བཤེས་དེས་བསླབ་པ་ཀུན་ལས་བཏུས་པའི་དབུའི་རྒྱ་སྐད་ཀླད་དུ་སྨོས་་་་་
པའི་དགོས་པ་གསུམ་ལས་བྱས་པ་ཤེས་ཤིང་དྲིན་དུ་གཟོ་བའི་སྐབས་སུ་འདི་་་
གསུངས་ཏེ། བྱིན་རླབས་བླ་མ་ཅིག་པུ་ལ་རག་མ་ལས། རང་གི་དད་གུས་ལ་
རག་ལས། བླ་མ་མཚན་ཉིད་དང་ལྡན། རང་ལ་དད་གུས་ཡོད་ན་ནམ་ཡང་
བྱིན་རླབས་འབྱུང་བ་ཆོས་ཉིད་ཡིན། རང་ལ་བྱས་པ་དྲིན་དུ་གཟོ་བའི་དད་
གུས་དང་། གདམས་ངག་ལ་ཡིད་ཆེས་པ་མེད་ན། བླ་མ་དངོས་ལ་བྱིན་རླབས་
ཆེ་ཞིང་བཟང་བ་འཇམ་དཔལ་དང་སྤྱན་རས་གཟིགས་སོགས་དངོས་སུ་བྱོན་་
ཀྱང་། དེའི་དོན་དུ་འགྱུར་བའི་བྱིན་རླབས་ཅིར་ཡང་འབྱུང་བར་མི་འགྱུར་ལ།
དེས་ན་འཇམ་དཔལ་དང་སྤྱན་རས་གཟིགས་ལྟ་བུའི་ཡོན་ཏན་རྫོགས་པའི་བླ་
.97.
2

ཇོ་བོ་ལྷ་འབྲི་སྒང་པས་མཛད།
མ་ཁོ་ནར་མི་འདུག་ཀྱང་། རང་ལ་ཡོན་ཏན་ཅན་དུ་ཡིད་ཆེས་པའི་དད་གུས་
དང་བྱས་པ་དྲིན་དུ་བཟོ་བ་ཡོད་ན། བྱིན་རླབས་ཇི་ལྟ་བ་བཞིན་དུ་འབྱུང་སྟེ
དངོས་པོ་ལ་དགྲ་བཅོམ་པ་མ་ཡིན་པ་ལ་ཡིན་སྙམ་ནས་བསྙེན་བཀུར་བྱས་་
པས་དེའི་ཕན་ཡོན་ཇི་ལྟ་བ་བཞིན་དུ་ཐོབ་པ་དང་། རྒན་མོས་ཁྱིའི་མཆེ་བ་ལ་
དགྲ་བཅོམ་པའི་མཆེ་བ་ཡིན་སྙམ་ནས་མཆོད་པ་བྱས་པས་འོད་ཟེར་བྱུང་་
བའི་གཏམ་རྒྱུད་དང་། ཡིད་ཆེས་པས་གདམས་ངག་ནོར་བ་ལས་ཀྱང་བྱིན་
རླབས་བྱུང་བའི་གཏམ་རྒྱུད་ཡོད་པས་ན། གདམས་ངག་ལ་ཡིད་ཆེས་པའི་
དད་པ་དང་བླ་མ་ལ་བཀའ་དྲིན་དྲན་པའི་སྒོ་ནས་གུས་པར་བྱ་བ་གལ་ཆེ་་
གསུང་། བྱིན་རླབས་ཆེ་ཆུང་བླ་མ་ལ་རག་མ་ལས། རང་གི་དད་གུས་ལ་རག་
ལས་པ་དེ་ལྟར་ཡིན་ན། སུ་རུང་རུང་ལ་དད་པར་བྱས་ཏེ་ཆོས་མཉན་ནམ་ཞེ་
ན། དེ་ལྟར་མི་བྱ་བར་སྟོན་པ་ནི། བསླབ་བཏུས་ཆོས་སྤོང་སྒྲིབ་པའི་སྐབས་སུ། །
གཞན་གྱི་འདུལ་བ་གཞན་གྱིས་མི་འདུལ། །གང་ལ་དད་པ་དེ་ཡིས་དེ་འདུལ། །
དེ་བས་རང་ཉིད་གང་ལ་མ་དད། །དེ་ལ་དམ་ཆོས་གཉན་པར་མི་བྱ། །ཆོས་
དང་ཆོས་སྨྲ་གཉིས་ཀར་མ་གུས། །དེ་ལས་ཤེས་རབ་ཉམས་པའི་རྒྱུ་ཡིན། །དེ་
བས་རང་ཉིད་གང་ཏིག་དེ་ལས། །མཉན་བྱ་དེ་ཡིས་བྱིན་གྱི་རླབས་འཇུག །
ཅེས་གསུངས་སོ། །དེ་ཡང་བསླབ་པ་ཀུན་ལས་བཏུས་པའི་དམ་པའི་ཆོས་སྤོང་
བའི་གནོད་པའི་སྐབས་སུ། འཕགས་པ་རྣམ་པར་འཐག་པ་བསྡུས་པའི་མདོ་
ནས། ཆོས་སྨྲ་བ་ལ་བརྟེན་ནས་ཆོས་སྤོང་བ་ནི། ཆོས་སྨྲ་བ་ལ་སྤོབས་པ་ཡོད་དོ་
ཞེའམ། མེད་དོ་ཞེས་བྱ་བ་ལ་སོགས་པ་ཟེར་ན་ཆོས་སྤོང་བ་ཡིན་ནོ། །ཞེས་པའི་
སྐབས་སུ་འདི་གསུངས་ཏེ། གཞན་གྱིས་འདུལ་བ་གཞན་གྱིས་མི་འདུལ་བས། །
རྒྱུ་མཚན་དང་ཆེ་བཟང་གི་ཁ་ན་མེད། རང་གང་ལ་དད་ཅིང་ཏིག་གིས་སོང་
བ་དེ་དང་ལས་འབྲེལ་ཡོད་པ་ཡིན་པས་དེས་འདུལ་བར་འགྱུར་ཏེ། ཀུན་ཏུ་
རྒྱུ་རབ་ཏུ་བཟང་པོ་བྱ་བ། སངས་རྒྱས་མང་པོས་མ་ཐུལ་བ་འཕགས་པ་ཀུན་
·98.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དགའ་བོས་ཐུལ། རྒྱལ་པོ་མ་སྐྱེས་དགྲ་ཀུན་གྱིས་མ་ཐུལ་བ་འཚོ་བྱེད་གཞོན་
ནུས་ཐུལ། ཡང་ཁྱི་ར་བ་ཚན་ཅིག་ཡ་གད་པ་དང་ཕོ་བྲང་སྡིངས་པས་ཅི་ཡང་
མ་བྱས་པར་བསྡད་པས་ཐུལ། མགུ་སྟོན་ཡོན་བདག་མའི་ཀློག་བྱེད་པ་ལ་ཡོན་
བདག་མ་ན་རེ། ཇོ་བོ་རང་སྦྲགས་པ་ཅན་དུ་མི་འགྲོ་འམ་ཟེར་བས་དེ་ལ་་་་
གཉན་པས་སྟོན་པ་ཅིག་བྱུང་ལོ། །དེ་བས་ན་འདུལ་བའི་སྒོ་ཡང་བསམ་གྱིས་
མི་ཁྱབ་སྟེ་དགེ་བཤེས་སྟོད་ལུང་པ་ཁ་རུ་བ་ཅན་དུ་བགྲོ་གླེང་ལ་འོངས་པས་་་་
ཐུལ་པའི་གཏམ་རྒྱུད་གསུངས་ནས། མཚན་ཉིད་པའི་སྟོན་ཆེན་ཅིག་ལ་དེ་
ལས་བློ་འགྱུར་ཚབས་ཆེ་བ་རང་མ་བྱུང་བ་ཡིན་གསུང༌། ལས་འཕྲོ་མེད་ན་པོ་
ཏོ་བ་ལྟ་བུ་ཡིན། ཡང་ཁ་རུ་དགོན་པ་ན་བཞུགས་པའི་དུས་སུ་གཙང་པ་ཅིག་
ན་རེ། ཆོས་ཞུ་ཟེར་བ་ལ་ཞལ་ཀྱལ་གསུང་ཞིང་། ང་རང་ཡང་ཆོས་ཉམས་ནས་
འདི་ལྟར་སོང་བ་ཅིག་ལ་ཆོས་ཅི་འོང་གསུངས་པས། ཁ་རོག་ཕར་ལོག་ནས་
གསུང་ནས་ཕྱིས་ལྐོག་ཤེད་ན་ཆོས་ཞུས་པས་འདི་སྐད་ཟེར་ཏེ་བདེན་ཏེ་འོང་་་
ཇོ་བོ་ངག་མ་བསྡམས་པ་ཅིག་འདུག་ཟེར་གྱིན་འདུག་ལོ། །ཡང་ཡེར་པའི་ཞང་
བཙུན་གྱི་སྤྱན་སྔ་ན་བཞུགས་ཙ་ན། ཚལ་ཆུང་པའི་གནས་བརྟན་ཀློག་མདའ་
བྱ་བ་ན་རེ། ཆོས་ཅིག་ཞུ་ཟེར། ངས་མི་ཤེས་པས་འདིར་ཞུ་བ་ཡིན་གསུངས་
པས་ཅིས་ཀྱང་ཞུ་ཟེར་ནས། ངས་དང་མི་ཤེས་ཏེ་ཤེས་དང་ཁྱོད་ལ་མི་ཕན།
ཆོས་ཐམས་ཅད་ཀྱི་གཞི་མ་སྐྱབས་སུ་འགྲོ་བ་ནས་འཆའ་དགོས་པ་ཡིན་པ་ལ།
ཁྱོད་ཀྱིས་དཀོན་མཆོག་གསུམ་གྱིས་རྟེན་ལ་ཅི་མ་བྱས་གསུང་ནས། གདམས་
ངག་རུས་པ་ཅན་གཅིག་གསུངས་པ་ལ་མ་དགའ་བར་འཁོན་དུ་བཟུང་ནས་་་་
གཞན་ལ་ཡུས་གསོལ། དེར་གོ་བ་རྣམས་ཀྱིས་དེ་ལ་ཁྱོད་ཁྲོ་མི་ཐང་། གདམས་
ངག་རུས་པ་ཅན་མི་མཐུན་པ་དང་བཅས་པ་གསུངས་འདུག་པ་བྱས་པ་ལ་་་་་་
ཡིད་མ་ཆེས་པར། དོན་མ་གོ་བར་རྣམས་ཀྱིས་དེ་སྐད་ཟེར་བ་ཁྱོད་བདེན་བྱས་
པས་དེ་ལ་ཡིད་ཆེས་ནས། ཕྱིས་ར་སྒྲེང་དུ་འགྲོ་འདོད་པ་ཡིན་པ་ལ། ཇོ་བོ་དེ་
.99.

ཇོ་བོ་ལྷ་འབྲི་སྒང་པས་མཛད། _____
དེ་ན་འདུག་ཟེར་ནས་འཁོན་དུ་འཛིན་སྐད། དེ་ལྟར་སོང་ན་ཆོས་དང་ཆོས་སྨྲ་
བ་གཉིས་ཀ་ལ་མི་གུས་པས། ཕྱི་མ་ལ་རྒྱལ་བའི་བཀའ་མེད་པའི་ཡུལ་དུ་སྐྱེ་སྟེ་
ཤེས་རབ་ཉམས་པའི་རྒྱུ་གསོག་པ་ལས་མི་འོང་། དེ་བས་ན་གང་ལ་དད་པ་
རིགས་ཀྱིས་ལྷ་བྱ་བ་ཡིན་པས་རང་གི་ཡིད་ལ་འདི་ལ་བླ་མ་བཏུབ་པ་ཅིག་་་་་
འདུག་སྙམ་དུ་ཡིད་ལ་གང་ཏིག་པ་བྱུང་བ་དེ་ལ་མཉན་ནས་དད་གུས་བྱས་ན་
བྱིན་རླབས་འཇུག་པ་ཆོས་ཉིད་ཡིན་ཏེ། རྒྱལ་པོ་ཨིནྡྲ་བྷུ་ཏིས་སྔ་དྲོ་ཕྱག་རྒྱ་
ཆེན་པོའི་དངོས་གྲུབ་ཐོབ་པ་ན་གཡོག་གིས་ཕྱི་དྲོ་ཐོབ་པ་ལ་སོགས་པའི་་་་་
གཏམ་རྒྱུད་མང་པོ་ཡོད་གསུང་། དེས་ན་བླ་མ་ལ་དད་གུས་མེད་ན་བླ་མ་
བཟང་ཡང་མི་ཕན་པར་སྟོན་པ་ནི། བཤེས་པའི་སྤྲིང་ཡིག་དབུ་ཡི་སྐབསས་སུ།
བླ་མ་དག་ལ་གུས་པ་མེད་ན། །སངས་རྒྱས་ཉིད་ལ་བརྟེན་ཡང་མི་ཕན། །དཔེར་
ན་ལེགས་པའི་སྐར་མ་བཞིན་ཏེ། །དེས་ནི་ཉི་ཤུ་ཚང་བར་བསྟེན་ཅིང་། །མདོ་
སྡེ་བཅུ་གཉིས་ཁ་ཏོན་བྱེད་ལ། །བསམ་གཏན་དང་པོའི་ཏིང་འཛིན་ཐོབ་
ཀྱང༌། །སངས་རྒྱས་ཡིད་ཆེས་ཅུང་ཟད་མེད་པས། །དགེ་བའི་རྩ་བ་མ་ལུས་
བཅད་ནས། །བསྐལ་མང་དམྱལ་བར་གནས་པར་ལུང་བསྟན། །བླ་མ་བྱང་ཆུབ་
སེམས་དང་ལྡན་ཞིང་། །གུས་པས་མཉན་ན་མཁས་མི་མཁས་རུང་། །དེ་བས་དེ་
ལ་བྱིན་གྱིས་རླབས་འཇུག །དེ་བས་མ་ཁེངས་བླ་མར་གུས་པ། །དེ་ནི་དེ་ལ་དོ་
གལ་ཆེར་གསུངས། །ཞེས་གསུངས་སོ། །དེ་ཡང་དགེ་བཤེས་དེས་མཁར་ཐོག་ན་
བཤེས་པའི་སྤྲིང་ཡིག་གི་དབུར་རྒྱ་སྐད་ཀླད་དུ་སྨོས་པའི་དགོས་པ་གསུམ་་་་་་་་
ལས། བསྟན་བཅོས་ཁུངས་བཙུན་པའི་དགོས་པའི་སྐབས་སུ་འདི་གསུངས་ཏེ།
རང་ལ་དད་གུས་མེད་ན་བླ་མ་བཟང་སྟེ་སངས་རྒྱས་ལ་བརྟེན་ཀྱང་མི་ཕན་པ་
ནི། དཔེར་ན་ལེགས་པའི་སྐར་མ་བཞིན་ཏེ། དེ་སངས་རྒྱས་ལ་བརྟེན་ཡུན་རིང་
སྟེ་ལོ་ཉི་ཤུར་གཡོག་བྱས་རབ་ཏུ་བྱུང་ནས་ཤེས་རབ་ཆེ་སྟེ་མདོ་སྡེ་བཅུ་གཉིས་
ཁ་ཏོན་དུ་བྱེད། ཏིང་ངེ་འཛིན་ཡང་བཟང་སྟེ་བསམ་གཏན་དང་པོའི་སེམས་
•100·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཐོབ་ཀྱང་། ལོག་སྲེད་ཅན་དུ་གྱུར་ཏེ་སངས་རྒྱས་ལ་ཡིད་ཆེས་པ་ཅུང་ཟད་
ཀྱང་མེད་པས། ཁོ་ཤེད་གཅེར་བུ་པ་སྡུག་བསྔལ་འགྱུར་བྱ་བ་དེ་དགྲ་བཅོམ་པ་
ཡིན་ཟེར་བ་ལ། བཅོམ་ལྡན་འདས་ཀྱིས་དེ་ལ་གླེན་པ་འདི། དེ་ནི་ད་ནས་ཞག་
བདུན་ནས་མ་ཞུ་བའི་ནད་ཀྱིས་ཤི་ནས་རྒྱལ་པོའི་ཁབ་ཀྱི་ཕྱི་ས་ཁུང་དུ་སྐྱུགས་
པ་ཟ་བའི་ཡི་དྭགས་སུ་སྐྱེ་བར་འགྱུར་ན། དགྲ་བཅོམ་པ་བྱ་བ་དེ་ལྟར་འགྱུར་
རམ་གསུངས་པས། ཁོ་སྡུག་བསྔལ་འགྱུར་གྱི་དྲུང་དུ་སོང་ནས། ཁྱོད་ལ་བཅོམ་
ལྡན་འདས་འདི་སྐད་ཟེར་བས་ཟོན་གྱིས་ཤིག་བྱས་པ་དེས་ཟོན་བྱས་ཏེ་ཞག་་་
དྲུག་ལྟོགས་པར་བསྡད་པས། ལྟོགས་ཆེས་ནས་བུ་རམ་ཅིག་ཟོས་ཆུ་འཐུང་
བས་དེ་ཉིད་མ་ཞུ་ནས་ཞག་བདུན་པ་ལ་ཤི་སྟེ་དེར་སྐྱེས་པ་དང་། ལེགས་པའི་
སྐར་མས་མཚན་མོ་དོན་ཞིག་ལ་ཕྱིན་པས། དེ་ན་ཅག་ཅག་པ་ཅིག་འདུག་ནས།
སུ་ཡིན་བྱས་པས། ང་གཅེར་བུ་བ་སྡུག་བསྔལ་འགྱུར་ཡིན་ཟེར། ཁྱོད་དེར་སྐྱེས་
སམ་བྱས་པས། སྐྱེས་ཁྱོད་བཅོམ་ལྡན་འདས་ལ་ཡིད་མི་ཆེས་སམ་ཟེར། དེ་ནས་
ཁོས་གཙུག་ལག་ཁང་དུ་འོངས་ནས། བཅོམ་ལྡན་འདས་ལ། གཅེར་བུ་པ་སྡུག་
བསྔལ་འགྱུར་ཤི་ནས་ལྷར་སྐྱེས་པར་གདའ་བྱས་པས། བཅོམ་ལྡན་འདས་ཀྱི་
ཞལ་ནས། གླེན་པ་འདི་དགྲ་བཅོམ་པ་བྱ་བ་སྟར་སྐྱེའམ་གསུངས་པས་ཁོ་་་་་
སྐྱེངས་པར་གྱུར་ལོ། །།དེ་བས་ན་ཁོས་མདོ་སྡེ་བཅུ་གཉིས་འདོན་ཤེས་ཀྱང་་་་
ཚིགས་སུ་བཅད་པ་ཅིག་ཙམ་གྱི་དོན་ཡང་མ་རྟོགས་ལ། བསམ་གཏན་དང་
པོ་ཡང་ཉམས་ཏེ་ལོག་ལྟ་སྐྱེས་ཏེ་དཀོན་མཆོག་གསུམ་མེད་དོ་བྱས་པས་སྐྱེས་་་
ཐོབ་ཀྱི་དགེ་བའི་རྩ་བ་དེ་རྩ་བ་ནས་བཅད་ནས་བསྐལ་པ་མང་པོར་དམྱལ་་་་་
བར་སྐྱེ་བར་ལུང་བསྟན་ནས། གཞན་གྱིས་ལེགས་པའི་སྐར་མ་དམྱལ་བར་མི་
ikབའི་ཐབས་མངའ་འམ་ཞུས་པ་ལ། བཅོམ་ལྡན་འདས་ཀྱི་ཞལ་ནས། དཔེར་
ན་མི་ཞིག་འདམ་དུ་ཚུད་ནས་སྟེང་དུ་སྐྲ་ཉག་མ་ཅིག་ལས་མ་ལུས་ན།
འདོད་པའི་ཐབས་མེད་པ་དང་འདྲ་བར་གྱུར་གསུངས། འོ་ན་སྐལ་མེད་དེ་ལྟ་
.101.

ཇོ་བོ་ལྷ་འབྲི་སྒང་པས་མཛད། ...
བུ་བསྟེན་པར་མི་རིགས་པ་ལ་བསྟེན་པ་ཇི་ལྟར་ལགས་ཞུས་པས། འདི་ངས་མ་
བསྟེན་ན་མང་པོ་ཞིག་ལོག་པར་ལྟ་བ་འགོང་པར་འགྱུར་བས་བསྟེན་པ་ཡིན་་་་
གསུང་། དེ་བས་ན་བླ་མས་བྱིན་གྱིས་རློབས་པའི་མཐུ་ཡོད་དེ་བྱང་ཆུབ་ཀྱི་
སེམས་དང་ལྡན་པ་ཅིག་ལ། སློབ་མ་བྱིན་གྱིས་བརླབ་ཏུ་བཏུབ་སྟེ། གུས་པ་
ཡོད་ན།བླ་མ་ཆོས་མཁས་ན་དར་ཨ་ཅང་ཆེ་སྟེ་མི་མཁས་ཀྱང་བྱིན་རླབས་
འཇུག་སྟེ། དཔེར་ན་དགེ་ཚུལ་ནགས་སུ་སྡུད་པ་འདོན་པ་ལ་ལྷ་རྣམས་ཉན་པ་
ལྟ་བུའི་གཏམ་རྒྱུད་དང་། བྲག་རྒྱབ་ཀྱི་སྟོན་པ་ཤཱཀྱ་སེམས་དཔའ་ཕ་རོལ་ཏུ་
ཕྱིན་པ་ལ་མཁས་ཀྱང་ཉན་མི་མེད། པོ་ཏོ་བས་བྱ་སྒྲུང་ཚུན་ཆད་གསུང་བ་་་་
ལ་སྟོན་ཆེན་རྣམས་ཀྱིས་བསྐོར་བ་དང་། སྟོན་པ་གཅིག་འགྲེལ་ཆུང་བཤད་
པ་ལ་ཉན་མི་ཙམ་མེད། ཁམ་པ་ལུང་པའི་ཐུན་བརྒྱད་མ་ལ་ཐམས་ཅད་རྒྱུག་
པས་སྟོན་པ་དེ་ཤེད་ཡང་ན་ངའི་ཆོས་ཚོ་ཁམ་པ་ལུང་པས་མི་ཤེས་པ་ཡང་ན་་་
འཁོར་ཚོང་ལ་མི་འོང་བ་ཟེར་སྐད། བྱང་ཆུབ་ཀྱི་སེམས་ཡོད་མེད་ཀྱི་ཁྱད་ཡིན་
པས། བླ་མ་དེ་ལྟ་བུ་ལ་ང་རྒྱལ་མེད་པར་གུས་པར་བྱ་བ་ནི་སྲོག་ལས་ཀྱང་དོ་
གལ་ཆེ་བར་གསུངས་པས། སྲོག་གཏོང་གི་གུས་པ་མི་གཏོང་གསུང༌། འོ་ན་དེ་
ལྟར་སྲོག་པས་ཀྱང་དོ་གལ་ཆེ་བར་གུས་པར་བྱ་བའི་བླ་མ་དེ། ཇི་ལྟ་བུ་ཡིན་
སྙམ་ན། དེ་ཇོ་བོའི་བཀའ་བརྒྱུད་རྣམས་ཡིན་ལ། དེ་ཡང་ཡིད་ཆེས་པའི་གནས་
སུ་སྟོན་པ་ནི། ལམ་སྒྲོན་རབ་ཏུ་གསལ་བྱའི་སྐབས་སུ། །རབ་ཏུ་གསལ་བྱེད་
སངས་རྒྱས་སྤྱོད་ཡུལ། །ལྷ་ཅིག་གསལ་བྱེད་ཇི་ལྟར་ནུས་ན། །འཛམ་གླིང་གྲུབ་
བརྙེས་ཕལ་ཆེའི་མན་ངག །ཀླུ་ནས་བརྒྱུད་དང་རྒྱལ་བྱམས་ནས་བརྒྱུད། །
མགྲིན་པ་གསུམ་པ་ནས་བརྒྱུད་ལ་སོགས། །ཀུན་གྱིས་མན་ངག་མངའ་བ་ཀུ་
ས། །ལི་དེའི་སློབ་མ་ཀུ་ས་ལི་ཆུང༌། །གསེར་གླིང་ལྷ་ཅིག་དེ་བས་ནུས་ཡོད། །
མངོན་ཤེས་རྒྱ་ཆེན་མངའ་བའི་བླ་མའང་། །གསུམ་ཡོད་ལོ་བདུན་འབྲངས་
པའི་ཨདྷུ། །གཤིན་རྗེ་གཤེད་དང་བྱིན་རློབས་བླ་མ། །གཤིན་རྗེ་སྔ་ནས་སེམས་
·102.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཙམ་ལྟ་བ། །ཕྱིས་ནི་དབུ་མའི་རྟོགས་པ་བརྙེས་ཡིན། །བྱིན་རླབས་བླ་མ་རྨི་ལམ་
ན་ཡིན། །ལྷ་ཅིག་ཏིང་འཛིན་ཁྱད་པར་ཅན་བརྙེས། །དེ་ནི་དེ་ཡིས་དངོས་སུ་
བརླབས་ཡིན། །ཤེས་བྱེད་གཞན་གྱིས་ཞུས་པ་དེས་ཤེས། །ང་དང་འབྲེལ་མེད་
དེ་ལ་ཞུས་དང༌། །དེ་ཡི་ཉི་མ་བཞི་ལྔ་འདལ་ཕུལ། །ཞབས་ལ་ཅུང་ཟད་ཕུལ་
ནས་དྲིན་ཁྱབ། །ཧེ་རུ་ཀ་ཡི་དཀྱིལ་འཁོར་མངོན་གྱུར། །དེ་ལྟར་བླ་མའི་མན་
ངག་མངའ་ཞིང་། །ཐུགས་དམ་ལྷ་ཡི་ཞལ་ཡང་གཟིགས་ལ། །རིག་པའི་གནས་
ལྔ་ཀུན་ལ་མཁས་པས། །བྱང་ཆུབ་ལམ་ནི་གསལ་བར་མཛད་ནུས། །དེ་ལས་
བརྒྱུད་པའི་མན་ངག་བཙལ་བས། །བྱང་ཆུབ་ལམ་དུ་འཇུག་པར་བྱ་ཡི། །གང་
ཡང་རུང་བའི་རྗེས་སུ་མི་འཇུག །ཞུགས་ཀྱང་ལམ་དུ་གྱུར་པ་རབ་དཀའ། །
ཞེས་གསུངས་སོ། །དེ་ཡང་བྱང་ཆུབ་ལམ་གྱི་སྒྲོན་མར། སློབ་མ་བཟང་པོ་བྱང་
ཆུབ་ཀྱི་འོད་ཀྱིས་བསྐུལ་གྱུར་བས། །བྱང་ཆུབ་ལམ་གྱི་སྒྲོན་མ་རབ་ཏུ་གསལ་
བར་བྱ། །ཞེས་བཤད་པར་དམ་འཆའ་མཛད་པ་ལ་འཕྲོས་ནས། བྱང་ཆུབ་
སྤངས་པ་དང་ཡེ་ཤེས་ཡིན་ལ་དེ་ཐོབ་པར་བྱེད་པའི་ལམ་སངས་རྒྱས་ཀྱི་སྤྱོད་་
ཡུལ་ཡིན་པས། དེ་ཇོ་བོས་གསལ་བར་མཛད་ཅིང་ནུས་སམ་སྙམ་པ་ལ། ནུས་
པའི་རྒྱུ་མཚན་རྣམ་པ་གསུམ་གསུངས་ཏེ། ཇོ་བོ་དེ་ནི་སངས་རྒྱས་ཤཱཀྱ་ཐུབ་
པའི་བསྟན་པ་ལ་ངོ་མཚར་འདི་ཆེ་ཟེར་བ་ལ་ཇོ་བོས་མི་མཁྱེན་པ་མེད་དེ། ཨ་
ཏི་ཤ་མན་ངག་གི་བདག་པོ་བྱ་བ་ཡིན་གསུང་། དེ་ལ་འདིར་ནུས་པའི་རྒྱུ་་་་
མཚན་གསུམ་གསུངས་པ་ལས། དང་པོ་བླ་མ་བརྒྱུད་པའི་མན་ངག་མངའ་
བས་བྱང་ཆུབ་ཀྱི་ལམ་གསལ་བར་མཛད་ནུས་པར་སྟོན་པ་ལ། ལྟ་བའི་བརྒྱུད་
པ་ནི། སངས་རྒྱས་ཉིད་ཀྱི་མདོ་དུ་མ་ནས་ལུང་བསྟན་པའི་སློབ་དཔོན་ཀླུ་སྒྲུབ།
དེ་ནས་ཟླ་བ་གྲགས་པ་དང་རིག་པའི་ཁུ་བྱུག་ནས་བརྒྱུད་པ་ཇོ་བོ་ལ་མངའ།
སྤྱོད་པའི་བརྒྱུད་པ་ཐེག་པ་ཆེན་པོའི་དབང་དུ་བྱས་ན། བཅོམ་ལྡན་འདས་
བྱམས་པ་མངོན་པར་རྫོགས་པར་སངས་རྒྱས་ཟིན་པས། ཤེས་བྱའི་དཀྱིལ་་་་་
•103·

ཇོ་བོ་ལྷ་འབྲི་སྒང་པས་མཛད།
འཁོར་ཐམས་ཅད་མངོན་སུམ་དུ་གྱུར་ཏེ། ལུང་ངམ་རྟགས་ལྟ་བུ་ལ་བརྟེན་མི་
དགོས་པ་ཡིན་ལ། ཐུན་མོང་བའི་དབང་དུ་བྱས་ན་སྐྱེ་བ་གཅིག་གིས་ཐོགས་
པའི་བྱང་ཆུབ་སེམས་དཔའ། དེས་སློབ་དཔོན་ཐོགས་མེད་ལ། དེས་དབྱིག་
གཉེན་ལ། དེས་བློ་བརྟན་ལ། དེས་ནས་ཀུ་ས་ལི་ཆེ་བ། ཆུང་བ། བླ་མ་གསེར་
གླིང་པ་ནས་བརྒྱུད་པ་ཇོ་བོ་ལ་མངའ། འཕགས་པ་འཇམ་དཔལ་ནས་སློབ་
དཔོན་ཞི་བ་ལྷ། དེ་ནས་གསེར་ལིང་པའི་བར་དུ་བརྒྱུད་ཡང་ཇོ་བོ་ལ་མངའ།
ཡང་མགྲིན་པ་གསུམ་ནས་བརྒྱུད་པ་འདི་ཡང་སྤྱོད་པའི་བརྒྱུད་པ་བདེན་པ་་་་
བཞིའི་སྒོ་ནས་ཐེག་པ་ཆེན་པོ་ལ་བློ་སྦྱང་བ་བླ་མ་དྷརྨ་རཀྵི་ཏ་ནས་བརྒྱུད་པ་་
ཡིན་བྱ་བ་གཞན་དག་གསུང་། ཐེག་པ་ཆེན་པོ་གསང་སྔགས་ཀྱི་བརྒྱུད་པའི་
དབང་དུ་བྱས་ན། མགྲིན་པ་གགསུམ་པ་ནས་བརྒྱུད་པ་འདི་ལ་ལུགས་གསུམ་
ཡོད་དེ། དཔལ་གསང་བ་འདུས་པ་སློབ་དཔོན་སངས་རྒྱས་ཡེ་ཤེས་ནས་་་་་
བརྒྱུད་པ་དང་། གསང་སྔགས་སྤྱི་ཙམ་ནི་ཕྱག་ན་རྡོ་རྗེ་ནས་བརྒྱུད་པ་དང་། ཀྲི་
ཡ་སངས་རྒྱས་གསང་བ་ནས་བརྒྱུད་པ་མངའ་བའི་པཎྜི་ཏ་སྟེ། དེ་ཡང་དཔལ་
གསང་བ་འདུས་པའི་ལྷ་ལ་དབུ་གསུམ་ཡོད་པ་དང་སྦྱོར་ན་མགྲིན་པ་ཡང་་་་་
གསུམ་ཡོད་དེ་འོང་ཞེ་འདོད་པས་མགྲིན་པ་གསུམ་པར་གྲགས་པ་སྟེ་དེའི
བརྒྱུད་པ་ཡང་ཇོ་བོ་ལ་མངའ་སྟེ། མདོར་ན་འཛམ་བུ་གླིང་གི་གྲུབ་པ་བརྙེས་
པ་ཕལ་ཆེར་རམ་ཐམས་ཅད་ཀྱི་མན་ངག་མངའ་བ་ཀུ་ས་ལི་ཆེན་པོ། དེས་
ཆུང་བ། དེའི་ཐམས་ཅད་མངའ་བ་བླ་མ་གསེར་གླིང་པ། དེའི་ཆུང་སྣོད་གང་
བྱ་ལྟ་བུ་ཇོ་བོ་ཡིན་པས་ན་བྱང་ཆུབ་ཀྱི་ལམ་གསལ་བར་མཛད་ནུས་གསུང་།
ཡང་བླ་མ་མངོན་པར་ཤེས་པ་རྒྱ་ཆེན་པོ་མངའ་བ་གསུམ་གྱི་གདམས་ངག་་་་་་་
མངའ་བས་ན་ཡང་ནུས། བླ་མ་ཨ་ཝ་དྷཱུ་ཏི་པ་རབ་ཏུ་མ་བྱུང་བའི་དུས་ཀྱི་བླ་
མ་སྟེ། དགུང་ལོ་ཕྱེད་དང་བརྒྱད་ཕྱགས་ཕྱིར་འབྲངས་པ་ལ། མངོན་པར་ཤེས་
པས་མཁྱེན་པས་ན་དོན་དུ་མི་འགྱུར་ན། གསེར་གྱི་མཎྜལ་ཕུལ་ནས་ཞུས་ཀྱང་།
·104

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཕ་བོང་ལ་གསོལ་བ་བཏབ་པ་བཞིན་བཞུགས། རེས་འགའ་སྐབས་ཡེ་མེད་
པའི་དུས་སུ་ཡང་མ་ཞུས་པར་གསུང་སྟེ། ལན་ཅིག་ཆུ་བོ་ཆེན་པོ་ཅིག་གི་ཟམ་
པ་ལ་བརྒལ་བའི་དུས་ན་ཞལ་ཚུར་ལོག་ནས། པཎྜི་ཏ་འདི་སྐད་བྱ་བ་ལས་
འདི་ཙམ་ཅིག་གིས་ད་ལྟ་ངན་སོང་འདི་ན་སྐྱེས་ནས་འདུག །རྣལ་འབྱོར་པ་
འདི་སྐད་བྱ་བ་ལས་འདི་ཙམ་ཞིག་གིས་ངན་སོང་འདིར་ལྷུང་ནས་འདུག་བྱ་་་
བ་ལ་སོགས་པ་གསུངས་ནས། དེ་བས་ཇི་སྲིད་བདག་ཏུ་འཛིན་པ་མ་སྤོངས་ཀྱི་
རིང་ལ། ལས་ཕྲ་བ་ཡང་ཁྱད་དུ་བསད་མི་བཏུབ་པས་གཟབ་དགོས་བྱ་བ་་་་་
གསུང་། ཇོ་བོ་གཤིན་རྗེ་གཤེད་ཀྱི་རྣལ་འབྱོར་པ་ལ་ཡང་མངོན་པ་ཤེས་པ་རྒྱ་
ཆེན་པོ་མངའ་སྟེ། ཇོ་བོ་དེ་ཤིང་ཅིག་གི་རྩ་ན་སྒོམ་གྱིན་བཞུགས་པ་ལ་མི་་་་་
གཅིག་གིས་ཤིང་གཅོད་པར་འདུག་པ་ལ། མ་གཅོད་བྱས་པས་དེ་མ་བཏུབ་
པས། ཐུགས་དཀྲུགས་པ་ཅིག་གིས། ཞབས་ས་ལ་ཙབ་ཙབ་བྱས་ནས་ང་སུ་ཡིན་
ཤེས་སམ་བྱས་པས། གྲོང་ཁྱེར་ནས་མི་ལྔ་བྱུང་ནས་མི་དེ་ལ་གྲི་རེ་རེ་བརྒྱབ་
ནས་བསད་པས། རྒྱ་གར་རིག་པའི་འབྱུང་གནས་སུ་སོང་བས། ཇོ་བོ་ལ་བཟོད་
པ་གསོལ་བས། ངའི་ཞབས་ཁྲུས་ལ་རྨ་ནང་དུ་ལྷུག་གསུང་། དེ་ལྟར་བྱས་པས་
ལངས་ནས་སོང་ཟེར་བ་ལ། ཇོ་བོ་དེའི་ཞལ་ནས་ངའི་བྱང་ཆུབ་ཀྱི་སེམས་ལ་
ཞེ་སྡང་གི་མེ་སྐད་ཅིག་མ་གཅིག་ཤོར། ཚེ་འདི་ལ་ཕྱག་རྒྱ་ཆེན་པོའི་དངོས་
གྲུབ་མ་ཐོབ་གསུངས་པ་ལ། ཕྱིས་ཐོབ་པར་བྱེད་པ་ཡིན་གསུང་། ཇོ་བོ་ཡང་བླ་
མའི་ཕྱགས་ཕྱིར་བྲི་ཀ་མ་ལ་ཤཱི་ལར་བཞུགས་པའི་དུས་སུ། ཡུལ་དེའི་རྒྱལ་པོ་
ལ་རྒྱལ་པོ་གཞན་ཞིག་གི་དམག་ཆེན་པོ་ཞིག་ཆུ་བོ་གངྒཱ་ཡང་བརྒལ་ནས་བྱུང་་
བ་ལ། རྒྱལ་པོ་དེ་བྲེད་ནས་དགེ་འདུན་ལ་དམག་ཟློག་གི་གསོལ་བ་བཏབ།
དགེ་འདུན་གྱིས་རྣལ་འབྱོར་པ་ལ་གསོལ་བ་བཏབ་པས། ཇོ་བོའི་ཞལ་ནས་ང་
ལ་གཏོར་མ་ཅིག་སྐྱོལ་གསུང༌། གཏོར་མ་ཟངས་ཆེན་པོ་གང་བཤམས་ནས་དེ་
ལ་ཡུན་རིང་དུ་དགོངས་པ་མཛད་པས། གཡག་ཤིང་བུ་ག་ན་ཚུར་བྱིའུ་ཆུང་ངུ་
.105.

ཇོ་བོ་ལྷ་འབྲི་སྒང་པས་མཛད།
གཅིག་བྱུང་ནས་གཏོར་མ་དེ་ལ་མཆུ་བཙུགས་ནས་ཟོས་པས། བྱ་ཆེན་པོ་་་་
གཅིག་ཏུ་གྱུར་ནས་འཕུར་ཞིང་། གཤོག་པའི་རླབས་ཀྱིས་རླུང་ནག་ཚུབ་མ་
ཆེན་པོ་བསླངས་པས། དམག་ཐམས་ཅད་ཆུ་བོ་གངྒཱ་ཕར་བརྒལ་ནས་ཕར་
བསྐྱལ་ཡང༌། གླང་པོ་ཆེའི་རྐང་ལག་འགྲུས་པ་འདྲ་བ་ལས་དམག་ལ་ཤི་ཆད་
ཡེ་མེད་པར་མཛད་པའི་ནུས་པ་དེ་ཙམ་མངའ་ན་ཡང་སྔར་ལྟ་བ་སེམས་ཙམ་་
འཛིན་པ་ལ། ཕྱིས་དབུ་མའི་རྟོགས་པ་བརྙེས་པ་དེ། དེ་ཙམ་གྲུབ་མཐའ་བསྒྱུར་
ནུས་པའི་བླ་མ་ནི་མེད། དབུ་མའི་ཆོས་མཐོང་བ་ཡིན་ཏེ་འོང་བས་ཕྱག་རྒྱ་
ཆེན་པོའི་དངོས་གྲུབ་ཐོབ་པ་ཡིན་གསུང་། བྱིན་གྱིས་རློབ་པའི་བླ་མ་ནི་བཅོམ་
ལྡན་འདས་ཕྱག་ན་རྡོ་རྗེས་མཁའ་འགྲོ་མ་བྱིན་གྱིས་བརླབས། དེས་ཏཻ་ལོ་པ།
དེས་ནཱ་རོ་པ་བྱིན་གྱིས་བརླབས་ནས་སྤྱིལ་པོ་ན་སྒོམ་གྱིན་ཡོད་པ་ལ། བླ་མ་ཌོ་
བྷི་པ་རྒྱལ་པོ་ཞིག་གི་ཕྱུགས་འཚོ་བའི་ཡར་ལམ་མར་ལམ་ལ་བླ་མ་ཌོ་བྷི་པས་་
སྤྱིལ་པོ་ལ་ཡུན་རིང་དུ་བལྟས། ནཱ་རོ་པའི་ཞལ་ནས། ཁྱོད་ང་ལ་དད་དམ་
གསུང་། དད་བྱས་པས་འོ་ན་ཆང་བུམ་པ་གང་ཁྱེར་ལ་ཤོག་གསུང་། ཁྱེར་ནས་
ཕྱིན་ཏེ་བླ་མ་ལ་ཕུལ་བས། ཕྱག་མགོ་ཐོག་ཏུ་བཞག་ནས་བྱིན་གྱིས་བརླབས་
པས། ཏིང་ངེ་འཛིན་ཁྱད་པར་ཅན་བརྙེས་ནས་སྡེ་སྣོད་གསུམ་ལ་ཡང་མཁས་
པར་གྲགས་ནས་ཡོད་པ་དེ་ལ་པཎྜི་ཏ་ཁ་ཅིག་ན་རེ། འདིས་དང་པོ་ཀ་ཁ་ཡང་
མི་ཤེས། ལྷ་ཤང་ཀར་ལ་དད་པ་ཅིག་ཡིན་པས། ཕྱི་པ་ཡིན་ནམ་ནང་པ་ཡིན་
བརྟག་དགོས་ཟེར་ནས། འཇམ་དཔལ་མཚན་བརྗོད་ཀྱི་སྒྲའི་གནད་དཀའ་
དཀའ་མང་པོ་བློ་ལ་བསྔོགས་ནས་དྲིས་པས། དེ་ཐམས་ཅད་ཤར་གྱིས་བྱུང་སྟེ།
དེ་འཇིག་རྟེན་གྱི་ཁམས་འདི་ཞེས་བྱ་བ་ནི་སངས་རྒྱས་འདི་འདི་སྐད་གསུང་།
འདི་འདི་སྐད་གསུང་། པཎྜི་ཏ་འདིས་འདི་སྐད་བཤད་བྱ་བ་ལ་སོགས་པ་་་་་
གསུངས་པས་གདོད་ཡིད་ཆེས་སྐད། བླ་མ་དེ་དང་ཇོ་བོ་ཟླ་ལམ་ཙམ་ན་
བཞུགས་པ་ལ་གསོལ་བ་བཏབ་པས། བྱིན་གྱིས་བརླབས་ཏེ། ནུབ་ཅིག་རྨི་ལམ་
106

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ན། དགེ་སློང་གཅིག་ནམ་མཁའ་ན་ཚུར་མི་ཤ་ལག་པ་གཅིག་ཟ་ཞིང་བྱུང༌།
དགེ་སློང་མི་ཤ་ཟ་བ་སྙམ་པ་ཅིག་བྱུང་བ་དང༌། སངས་རྒྱས་ལ་འཁྲུལ་པ་་་་་
མངའ་འམ་ཟེར། མི་མངའ་བྱས་པས། འོ་ན་ཁྱོད་འདི་ཟའམ་ཟེར་ནས་སྲིན་
ལག་གཅིག་བྱིན་ནས་ཟོས་པ་སྙམ་པ་ཅིག་རྨིས་པ་དང་། ཇོ་བོས་ཏིང་ངེ་་་་་
འཛིན་ཁྱད་པར་ཅན་ཐོབ། དེ་ནི་བླ་མས་དངོས་སུ་བྱིན་གྱིས་བརླབས་པ་ཡིན་
ཀྱང་བྱིན་གྱིས་བརླབས་པར་མ་ཤེས་པ་ལ། ཕྱིས་དགེ་ཚུལ་ཅིག་གིས་བླ་མ་ཌོ་
བྷི་པ་ལ་གདམས་ངག་ཞུས་པ་དང་། ་ལ་ལས ངས་
དུས་ཚོད་འདི་ཙམ་ན་བྱིན་གྱིས་བརླབས་པའི་སློབ་མ་ཡོན་ཏན་འདི་ལྟ་བུ་
རྒྱུད་ལ་སྐྱེས་པའི་དགེ་སློང་འདི་སྐད་བྱ་བ་ཅིག་ཡོད་པས། དེ་དང་ཁྱོད་ལས་
འབྲེལ་ཡོད་པས་དེ་ལ་ཞུས་དང་ཟེར་བས། དགེ་ཚུལ་དེས་ཇོ་བོའི་སྤྱན་སྔར་
ཕྱིན། ཉི་མ་བཞི་ལྔ་ཙམ་དུ་མཎྜལ་རེ་རེ་ཕུལ་ཞིང་གསོལ་བ་བཏབ་གྱིན་སོང་།
་ཞབས་ལ་སྤྱི་བོས་་་་་
བཏུགས་ནས། བཀའ་དྲིན་གྱིས་ཁྱབ་ཟེར་ནས་འགྲོ་བར་འདུག་པས་དེ་ཇི་
ལྟར་ཡིན་བྱས་པས། སྔར་གྱི་ལོ་རྒྱུས་རྣམས་བཤད་ནས། ཧེ་རུ་ཀ་ཡི་དཀྱིལ་
འཁོར་མངོན་དུ་གྱུར་ཟེར་བས། བྱིན་གྱིས་བརླབས་པར་གདོད་ཤེས་སྐད་ཕྱིས་
ནི་ཞལ་དངོས་སུ་མཇལ་དབང་དང་བསྐུར་ནས་ད་ང་རྒས་པས་བསྟན་པ་་
འདི་ཁྱོད་ཀྱིས་ཟུང་ནས་བྲི་ཀ་མ་ལར་བསྟན་པ་ཡང་ཇོ་བོ་ལ་གཏད་པ་ཡིན་་་་་
གསུང་། དེ་ལྟར་བླ་མ་རྣམས་ཀྱི་མན་ངག་ཐམས་ཅད་མངའ་བས་ན་ཡང་
གསལ་བར་མཛད་ནུས། གཉིས་པ་ནི། ཐུགས་དམ་གྱི་ལྷ་དམ་ཚིག་གསུམ་
བཀོད་པའི་རྒྱལ་པོ་དང་། ཇོ་བོ་སྤྱན་རས་གཟིགས་ཀྱི་དབང་པོ་དང་། ཇོ་བོ་
སྒྲོལ་མ་ལ་སོགས་པ་ཐུགས་དམ་གྱི་ལྷ་མང་པོ་ཞལ་གཟིགས་ཤིང་། རྨི་ལམ་
མམ་དངོས་སུ་ཆོས་ཟབ་མོ་མང་པོ་གསན་པས་ན་ཡང་བྱང་ཆུབ་ཀྱི་ལམ་
གསལ་བར་མཛད་ནུས་གསུང་། གསུམ་པ་མཁྱེན་པའི་དབང་དུ་བྱས་ན། རིག་
·107.

ཇོ་བོ་ལྷ་འབྲི་སྒང་པས་མཛད།  ོ་
པའི་གནས་ལྔ་དང་། དེར་མ་གཏོགས་པའི་བརྟགས་པའི་བསྟན་བཅོས་དང་།
ལུགས་ཀྱི་བསྟན་བཅོས་ལ་སོགས་པ་ཐམས་ཅད་ལ་མཁས་པར་གྱུར་པས་ན་་་་
ཡང་གསལ་བར་མཛད་ནུས་གསུང་། དེ་ལྟར་ཇོ་བོས་བྱང་ཆུབ་ཀྱི་ལམ་གསལ་
བར་མཛད་ནུས་ཀྱང་ད་ལྟ་མི་བཞུགས་པས་ཇི་ལྟར་བྱ་སྙམ་ན། དེའི་བཀའ་
བརྒྱུད་དུ་གྱུར་པའི་མན་ངག་བཙལ་ནས་འཇུག་པར་བྱ་སྟེ། དགེ་བཤེས་སྤྱན་
སྔ་བའི་ཞལ་ནས། བླ་མ་དང་དམ་ཚིག་མ་ཉམས་ཤིང༌། ཚུལ་ཁྲིམས་མ་ཉམས་
པའི་བརྒྱུད་པ་ཅིག་དགོས། འོ་སྐོལ་གྱི་ཇོ་བོ་རྗེ་ནི་དེ་ལྟ་བུ་ཡིན་གསུང་། དཔལ་
གསང་བ་འདུས་པ་ལ། _འཕགས་པའི་སྐོར་དང་། སློབ་དཔོན་ཡེ་ཤེས་་་་་
ཞབས་ཀྱི་སྐོར་དང་རྒྱལ་པོའི་སྐོར་ལ་སོགས་པ་གསང་སྔགས་ཕྱི་ནང་ཐམས་
ཅད་ཀྱི་བརྒྱུད་པའི་གདམས་ངག་མངའ་ཞིང༌། ཐུགས་དམ་གྱི་ལྷ་མང་པོ་ཞལ་
གཟིགས་པ་ལ་སོགས་པའི་ཡོན་ཏན་སྔར་གསུངས་པ་ལྟ་བུ་དང་ལྡན་ནོ། །དེའི་
སློབ་མ་དགེ་བཤེས་སྟོན་པས་ཀྱང་། ཐུགས་དམ་གྱི་ལྷ་ཞལ་གཟིགས་པ་ལ་ཡིན་
ཏེ། དགེ་བཤེས་དེ་ཐུགས་ཟབ་ལ་དཀྱེལ་ཆེ་བས་གཟིགས་པ་སྐད་མི་གསུང་བ་
ལ། ལན་ཅིག་ཇོ་བོའི་ས་ཏྲ་བཟར་མི་བཏུབ་ཟེར་བ་བྱུང་བ་ལ། དགེ་བཤེས་
སྟོན་པའི་ཞལ་ནས། འདི་ངས་ཇོ་མོ་ལ་དངོས་སུ་ཐོས་པ་ཡིན་ཏེ། ཟོས་པས་
དངོས་གྲུབ་ཏུ་འགྱུར་བ་ཡིན་གསུང་། དགེ་བཤེས་རྣལ་འབྱོར་པ་ཆེན་པོས་
ཐུགས་རྗེ་ཆེན་པོའི་ཞལ་གཟིགས། རྒྱལ་བ་རིགས་ལྔའི་ཞལ་གཟིགས་པ་ཡིན།
དགེ་བཤེས་དགོན་པ་བ་ཡང་སྐུ་ཡོན་ཏན་གྱིས་བརྒྱན་པ་ཡིན་ཏེ། ཞང་སྣ་ཆུང་
སྟོན་པ་མར་ཁམས་སུ་བཞུད་པའི་དུས་སུ་དགོན་པ་བ་ཁྱེད་བླ་མ་དམ་པའི་་་་་
མན་ངག་ཡུན་རིང་དུ་བསྒོམས་པ་རྣམས་ལ་ཡོན་ཏན་གྱི་ཆོས་ཐོབ་པ་ཡོད་་་་
པས། ཇི་ལྟ་བུ་ཡོད་ང་ལ་གསུངས་ཤིག་ཟེར་བ་ལ་ཡེ་མེད་གསུང་། མེད་ཡེ་མི་
སྲིད་ཀྱི་གསུངས་ཤིག་ཟེར་བ་ལ། དགེ་བཤེས་དགོན་པ་བའི་ཞལ་ནས། ངེད་ལ་
ཇོ་བོ་དམ་ཚིག་གསུམ་བཀོད་རྒྱལ་པོའི་ཡི་གེ་བརྒྱ་པ་བཟླས་བརྗོད་བྱས་པ་ལ་་
108.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བརྟེན་ནས། དེའི་རྒྱུད་ནས་གསུངས་པའི་ཡོན་ཏན་བག་རེ་ཡོད། གཞན་ཅི་
ཡང་མེད་གསུངས་སྐད། དེ་ལྟར་བྱས་པས་སངས་རྒྱས་མང་པོའི་ཞལ་གཟིགས་
པ་ཡིན་གསུང་། དགེ་བཤེས་སྤྱན་སྔ་བ་བསྒོམ་གྱིན་བཞུགས་པའི་དྲུང་དུ། སློབ་
དཔོན་སྒོམ་ཆེན་བྱོན་ནས། བླ་མ་དམ་པའི་གདམས་ངག་སྒོམ་པ་ལས། ཡི་
དམ་གྱི་ལྷ་མཐོང་བ་ངོ་མཚར་མི་ཆེ་ཡི། དེ་ལ་དགའ་བས་གཡེང་བར་མ་བྱེད།
བདུད་ཀྱིས་ཁྱེར་ཏེ་འགྲོ་བ་ཡིན་གསུང་པས། ཁོང་རང་གིས་མང་པོའི་ཞལ་
གཟིགས་པ་ཡིན་གསུང་། དགེ་བཤེས་སྟོན་པས་ཐུགས་དམ་གྱི་ལྷ་ཞལ་་་་
གཟིགས་པ་སྔར་བྱས་པ་ལྟ་བུ་དང་། དུས་གཅིག་གི་ཚེ་ན་ཏིང་ངེ་འཛིན་ཅིག་
ལ་མཉམ་པར་གཞག་པས། རྟ་པའི་ཉིན་ལམ་བདུན་ཚུན་ཆད་ཀྱི་སེམས་ཅན་
རྣམས་ཀྱི་རྣམ་པ་ཝལ་གྱིས་ཐུགས་ལ་བྱུང་ཡིན་གསུང་། དགེ་བཤེས་སྤྱན་སྔ་
བས་རྣལ་འབྱོར་པ་ཆེན་པོ་ལ། ཁམས་པའི་དགེ་བཤེས་གཉིས་ལ་མངོན་ཤེས་
མངའ་བར་བྱེད་པར་འདུག །དགེ་བཤེས་སྟོན་པ་ལ་མངའ་འམ་མི་མངའ་་་་
ཞུས་པས། རྣལ་འབྱོར་པའི་ཞལ་ནས། ཨ་པོ་ཁྱོད་དེ་སྐད་ཟེར་བ། རྟ་པའི་ཉིན་
ལམ་བཅུ་ཚུན་ཆད་མངའ་གསུང་། དེའི་སློབ་མ་དགེ་བཤེས་ཆེན་པོ་པོ་ཏོ་པ་
ཡིན་ཏེ། སྐུ་ཆེ་བའི་ཡོན་ཏན་གོང་དུ་གསུངས་པ་དེ་ལྟ་བུ་དང་ལྡན། དེའི་སློབ་
མ་དགེ་བཤེས་དོལ་པ་དེ་ཡིན་ཏེ། པོ་ཏོ་བ་ལ་ལོ་ཉི་ཤུ་རྩ་གཉིས་ཀྱི་བར་དུ་
བརྟེན་ནས་བསམས་པས། ཆོས་རྣལ་མར་ཐུགས་ལ་འཁྲུངས་ནས་དགེ་བཤེས་
ཀྱི་ཐུགས་ཀྱང་ཁེངས་པས། མཚན་དོན་དང་ལྡན་པ་ཅིག་འདུག་བྱ་བ་ཡང་
གསུངས་པ་ལགས་པར་གདའ། སྐྱེ་བ་བདུན་པའི་རྟགས་དང་ལྡན་པ་ཡིན། དེ་
ལྟ་བུའི་བླ་མ་ཇོ་བོ་ཆེན་པོ་ནས་བརྒྱུད་པའི་ཆོས་འདི་ལྟ་བུ་དང་ཕྲད་པ་འདི།
རང་ཅག་སྐལ་བ་མི་ཆུང་བས་འདི་ལ་ལོང་བས་གླང་མཇུག་མ་ཤོར་བར་བྱ།
འདིས་བསླུས་པ་མེད་པ་ཡིན་གསུང་། དེ་མ་ཡིན་པའི་བྱས་པའི་ཆོས་ཀྱི་སངས་
མི་རྒྱ་ནང་རྟོགས་ན་ནང་འཚང་རྒྱ་པའི་གདམས་པ་ཡོད་ཟེར་བའི་རྗེས་སུ་་་་་
*109.

ཇོ་བོ་ལྷ་འབྲི་སྒང་པས་མཛད།
འབྲངས་ཀྱང་། ཐེག་པ་ཆེན་པོའི་ལམ་དུ་འགྲོ་བར་དཀའ་སྟེ། སྟོད་ལུང་ཤེད་
དུ་སྔོ་ཡོལ་ཚོང་བ་བྱུང་བ་ལ། གཙོ་བོ་རྒོད་པོ་ཅིག་ཤེད། འདིར་ཁྱོགས་དང་
ངས་བལྟས་ཅིག་དང་། སྙིང་དུ་ནི་སྡུག་སྟེ་གསེར་མཇལ་ནི་མི་ཕོད་ཟེར་ལོ། །དེ་
བཞིན་དུ་བྱ་མི་དགོས་པའི་ཆོས་ཅིག་མཁོ་ནི་མཁོ་སྟེ། 2དེ་ལ་བློ་གཏོད་མི་ཕོད་
གསུང་།
འོ་ན་ལམ་ཕྱིན་ཅི་མ་ལོག་པ་ཇོ་བོའི་བཀའ་བརྒྱུད་ཡིན་པས། དེའི་བརྒྱུད་
པའི་བླ་མ་ལ་དད་གུས་ཇི་ལྟར་སྒོམ་ཞེ་ན། བླ་མ་རྣམས་ཀྱིས་བསྟན་པའི་་་་་
སྐབས་སུ། །འདི་ཡང་མན་ངག་རང་གི་རྒྱུད་ལ། །ཡོན་ཏན་ཅི་སྐྱེས་བླ་མའི་བྱིན་
རླབས། །དེ་ལྟར་རྟག་དྲན་བྱིན་རླབས་རབ་འཇུག །བཟློག་ནས་བླ་མ་ལ་ཐོས་
ཤེས་ཀྱང་། །རང་གི་ཤེས་རབ་རྩལ་ལས་བྱུང་སྙམ། །དེ་བཟློག་དེ་ལས་བྱིན་
རླབས་མི་འབྱུང་། མ་འོངས་དུས་ནའང་བཤེས་གཉེན་མི་འཕྲད། འཕྲད་
ནའང་དེ་ཡི་ཆོས་ཀྱིས་མི་ཕན། དེ་ལྟར་ཤེས་ནས་སྔར་བཞིན་རྟག་བསླབ། །
ཅེས་གསུངས། དེ་ཡང་བྱང་ཆུབ་ལམ་གྱི་སྒྲོན་མའི། །བླ་མ་རྣམས་ཀྱིས་བསྟན་
པའི་ཡི། །ཡང་དག་ཐབས་ནི་བཤད་པར་བྱ། །ཞེས་པའི་སྐབས་སུ་འདི་
གསུངས་ཏེ། ཇོ་བོས་བླ་མ་རྣམས་ཀྱི་བསྟན་པའི་ཐབས་བཤད་ཅེས་པ་འདི་
མན་ངག་ཡིན་ཏེ། རང་གི་རྒྱུད་ལ་ཡོན་ཏན་དང་བདེ་སྐྱིད་ཅི་བྱུང་ཡང་། བླ་
མའི་བྱིན་རླབས་ལས་བྱུང་བ་ཡིན་པས། བཀའ་དྲིན་ཆེ་བའི་འདུ་ཤེས་བྱ་་་་་
དགོས་ཏེ། མཁྱེན་པ་དང་བྱིན་རླབས་ལ་སོགས་པ་དཔག་ཏུ་མེད་པ་ཇོ་བོ་ལྟ་
བུ་ཡིན། དེ་ཡང་ཡི་གེ་འབྲུ་གཅིག་ཀྱང་ཤེས་པ་སྐད་མི་གསུང་བར་ང་ལ་ཡོན་
ཏན་ཅི་ཡང་མེད་གསུང་། འདི་ཙམ་མངའ་བ་ཞུས་ཙ་ན། དེ་བླ་མའི་བཀའ་
དྲིན་ཡིན་གསུང་། ཁམ་པ་ལུང་པའི་ཞལ་ནས། ཁོ་བོའི་འཚོ་བ་ངན་ཕྱིད་འདི་
དགེ་བའི་བཤེས་གཉེན་གྱི་བཀའ་དྲིན་ཡིན་གསུང་སྐད། དེ་ལྟར་ཡོན་ཏན་
ཐམས་ཅད་ཡར་བླ་མ་དཀྲིས་ན། བླ་མའི་བྱིན་རླབས་འཇུག་པས་ཡོན་ཏན་དེ་
·110·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གོང་ནས་གོང་དུ་འཕེལ་བ་ཡིན་གསུང་། དེ་ལྟར་མ་བྱས་པར་བླ་མས་བར་
དེར་བསྙེལ་བའམ་མི་དགོས་པས་བཞག་པ་ལྟ་བུ་ཞིག་ལ། རང་གིས་གོ་བ་རྙེད་
ན་དེ་ཡང་བླ་མ་ལ་ཐོས་པ་ལ་བརྟེན་ནས་ཤེས་པ་ཡིན་པ་ལ། རང་ཤེས་རབ་ཆེ་
བའམ།: རང་ལྟ་རྟོགས་མཁས་པ་ལས་བྱུང་བ་ཡིན་སྙམ་ནས་ཁེངས་པའི་ཆོས་
དེ་ཅི་ཡང་མི་ཕན། དེ་གཞན་ལ་བཤད་ཀྱང་བྱིན་རླབས་མི་འབྱུང་། ཕྱི་མ་ཕན་
ཆད་དུ་ཡང་བླ་མ་དང་མི་འཕྲད། བརྒྱ་ལ་འཕྲད་ཀྱང་བླ་མ་དེའི་ཆོས་ཀྱིས་མི་
ཕན་པ་ཅིག་ལས་མི་འོང་བས། དེ་བས་ན་ཕན་ཡོན་དང་ཉེས་དམིགས་དེ་་་་་
ལྟར་ཤེས་པར་བྱས་ནས་སྔར་བསྟན་པ་བཞིན་དུ་ཐམས་ཅད་བླ་མའི་བཀའ་་་་
དྲིན་ལས་བྱུང་བར་ཤེས་པར་བྱས་ལ་རྟག་ཏུ་བསླབ་གསུང་། འོ་ན་ཇོ་བོའི་
བཀའ་བརྒྱུད་རང་ལ་ཡང་ད་ལྟ་བྱིན་རླབས་ཆེ་བ་དང་མཚན་ཉིད་དང་ལྡན་་་
པ་དཀའ་བས་བླ་མ་མི་བཏུབ་བམ་སྙམ་ན། ཚུལ་ཁྲིམས་ལེའུར་བླ་མའི་སྐབས་
སུ། །ཨ་ཏི་ཤ་ཉིད་གསུང་པ་ཁུངས་དྲངས། །དཔུང་བཟང་རྒྱུད་ལས་གྲོགས་
པོའི་སྐབས་ཉིད། །ཁུངས་གཞན་ལའང་དེ་ཉིད་སྦྱར་བ། །སེམས་བསྐྱེད་ལ་
སོགས་བླ་མ་ཀུན་ལའང་། །ཡོན་ཏན་བརྒྱད་ཆ་ལ་སོགས་ལྡན་པས། །རྩོད་པའི་
དུས་ཀྱི་དེ་དག་བྱར་རུང་། །དེ་ལྟ་མིན་ན་དེ་དག་རྒྱུན་འཆད། །ཅེས་གསུངས་
སོ། །དེ་ཡང་དགེ་བཤེས་ཆེན་པོ་དེས། ཚུལ་ཁྲིམས་ལེའུ་གསུང་བའི་དུས་ན་
སེམས་བསྐྱེད་པའི་བླ་མའི་མཚན་ཉིད་དུ་ཕ་རོལ་ཏུ་ཕྱིན་པ་དྲུག་གི་མི་མཐུན་་
པའི་ཕྱོགས་དང་བྲལ་བ་དགོས་པའི་སྐབས་སུ། ཇོ་བོ་ཉིད་གསུང་པ་ཁུངས་སུ་
དྲངས་ནས་གསུངས་ཏེ། ཇོ་བོ་གནང་བ་ཆེ་ཤོས་ཁོ་ན་འདི་ཡིན་གསུང་། དེ་
ཡང་ཇོ་བོས་རང་དགར་གསུང་པ་མིན། གསང་སྔགས་མདོ་སྡེའི་ཚུལ་དུ་་་་་་
བཤད་པ་དཔུང་བཟང་གི་རྒྱུད་ལས། གྲོགས་པོའི་མཚན་ཉིད་བཤད་པའི་
སྐབས་སུ། ནམ་ཡང་འཁོར་ལོ་གཅིག་པའི་ཤིང་རྟ་ནི། །རྟ་དང་ལྡན་ཡང་ལམ་
དུ་མི་འགྲོ་ལྟར། །དེ་བཞིན་སྒྲུབ་པ་པོ་ལ་གྲོགས་མེད་ན། །ལུས་ཅན་དངོས་གྲུབ་
,111 •

ཇོ་བོ་ལྷ་འབྲི་སྒང་པས་མཛད།
ཐོབ་མི་འགྱུར་རོ། །དེ་ནི་བློ་ལྡན་གཟུགས་བཟང་གཙང་སྦྲ་ཆེ། །རིགས་ནི་
བཙུན་ཞིང་ཆོས་ལ་གཞོལ་བ་དང་། །སྤོབས་པ་ཆེ་ཞིང་དཔའ་ལ་དབང་པོ་
དུལ། །སྙན་པར་སྨྲ་ཞིང་སྦྱིན་ཕོད་སྙིང་རྗེ་ཅན། །བཀྲེས་དང་སྐོམ་དང་ཉོན་
མོངས་བཟོད་པ་དང་། །བྲམ་ཟེ་དག་དང་ལྷ་གཞན་མཆོད་མི་བྱེད། །སྒྲིན་ཞིང་
བཟོ་ལ་བྱས་པ་བཟོ་བ་དང་། །དཀོན་མཆོག་གསུམ་ལ་དད་པ་གྲོགས་པོ་ཡིན། །
དེ་ལྟ་བུ་ཡི་ཡོན་ཏན་ལྡན་པ་དག །རྩོད་པའི་དུས་ན་ཤིན་ཏུ་དཀོན་པས་ན། །
ཡོན་ཏན་ཕྱེད་དང་བཞི་ཆའམ་བརྒྱད་ཆ་ཅན།།དེ་ལྟ་བུ་དག་སྔགས་ཀྱི་གྲོགས་
པོར་བསྟེན། །ཞེས་གྲོགས་ཡོན་ཏན་བཅུ་དྲུག་དང་ལྡན་པ་དེ་རྩོད་པའི་དུས་ན་
ཤིན་ཏུ་རྙེད་པར་དཀའ་བས། བརྒྱད་ཆ་ཡོན་ཏན་གཉིས་དང་ལྡན་པ་ལ་
བཏུབ་པར་གསུངས་པ་དེ་ཁུངས་སུ་དྲངས་ནས་གཞན་བླ་མའི་མཚན་ཉིད་ལ་
ཡང་རུང་མཐུན་སྦྱར་ཏེ། སེམས་བསྐྱེད་དང་དབང་བསྐུར་བ་དང་རབ་ཏུ་
གནས་པ་བྱེད་པའི་བླ་མ་དང༌། སྡོམ་པ་ལེན་པའི་མཁན་སློབ་ལ་སོགས་པ་
ཐམས་ཅད་ལ། ཆོས་ནས་བཤད་ཚོད་ཀྱི་བརྒྱད་ཆ་དང་ལྡན་པ་ལ། རྩོད་པའི་
དུས་ཀྱི་དེ་དག་བྱར་རུང་། དེ་བས་ཀྱང་འགྲེལ་ཆུང་མཁན་པོས། ཚུལ་ཁྲིམས་
དང་ལྡན་ན་ལྔ་ཕྲུགས་དང་མི་ལྡན་ཡང་མཁན་པོ་བཏུབ་པར་གསུངས་པ་་
ཡོད་གསུང་། དེ་ལྟ་མ་ཡིན་པར། ཆོས་ནད་ཀྱི་མཚན་ཉིད་ཚང་བ་དགོས་ན།
རྩོད་པའི་དུས་སུ་མི་རྙེད་པས་སངས་རྒྱས་བསྟན་པ་ལ་འཇུག་པའི་རྩོམ་པ་་་་་་
ཐམས་ཅད་རྒྱུན་ཆད་ནས། བསྟན་པ་ནུབ་པར་འགྱུར་བའི་སྐྱོན་ཡོད་གསུང་།
དེ་ལྟར་ཡོན་ཏན་ཆ་མཐུན་ཙམ་ཡོད་པས་བླ་མ་བཏུབ་ན། དེ་ལྟ་བུ་མང་བས་
ཐམས་ཅད་ལ་མཉན་ནམ་ཞེས་ན། དེ་ལྟར་མི་བྱ་བར་སྟོན་པ་ནི། རྣམ་གྲོལ་
འདོད་པའི་གང་ཟག་རྣམས་ཀྱིས། །བརྟགས་པ་ཅིག་ལ་བརྟེན་པར་བྱ་ཡི། །ཐ་
དད་སྣ་ཚོགས་དག་ལ་མ་ཡིན། །སྔར་ཞུགས་ཆོས་ཀྱི་མལ་ཡང་འཇིག་ལ། །དེ་
དག་སྐྱོན་ནི་མཐོང་བར་འགྱུར་གྱི། །ཡོན་ཏན་ནང་དུ་འདུག་པ་མི་མཐོང་། །
·112

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དཔེར་ན་གོས་ནི་ཀུན་ཏུ་དྲུད་ཀྱང༌། །ས་རྡུལ་དག་ནི་རྩུབ་པས་འབྱར་གྱི། །
རིན་ཆེན་བརླིང་པས་མི་འབྱར་བ་བཞིན། །ཞེས་གསུངས་སོ། །དེ་ཡང་དགེ་
བཤེས་དེ་སྒྲོ་ལག་ན་བཞུགས་པའི་དཔྱིད་ཅིག་གསུངས་པ། རྣམ་གྲོལ་དོན་དུ་
གཉེར་བའི་གང་ཟག་རྣམས་ཀྱི་དང་པོ་བླ་མ་ཅིག་ལ་བརྟེན་དགོས། བླ་མ་དེ་
ང་གང་ཐོད་ཐོད་ལ་གཉན་པས་ཀྱང་མི་འོང་སྟེ། སློབ་དཔོན་དང་ནི་སློབ་མ་
དག །མཚངས་པར་དམ་ཚིག་ཉམས་འགྱུར་བས། །དཔའ་བོས་ཐོག་མར་སློབ་
དཔོན་དང་། །སློབ་མའི་འབྲེལ་བ་བརྟག་པར་བྱ། །ཞེས་གསུངས་པ་ལྟར་
བརྟགས་ནས། བཏུབ་བམ་སྙམ་པ་ཅིག་ལ་བརྟེན་པར་བྱའི། སློབ་དཔོན་ཐ་
དད་མི་འདྲ་བ་མང་པོ་ལ་བརྟེན་ན། མིང་དང་ཐ་སྙད་མི་འདྲ་བ་སྣ་ཚོགས་
འབྱུང་ཙ་ན་བྱེད་ངོ་རང་མི་ཤེས་པར་འགྲོ། མི་འདྲ་བ་མང་པོ་བསྲེས་པས་
ཆོས་ཀྱི་མལ་ཞིག་ནས་བསམ་རྒྱུ་མེད་པར་འགྲོ། གཅིག་གཞག་ཀྱིན་གཅིག་ལ་
འཇུག་ན། གླ་ཁྱི་འཁྱར་བ་ལྟར་གང་ཡང་མེད་པར་འགྲོ། དེས་ན་མང་པོའི་
དྲུང་དུ་ཡུག་ཡུག་ཕྱིན་པས་སྐྱོན་ལས་ཡོན་ཏན་མི་མཐོང་སྟེ། དཔེར་ན་གོས་
ཧྲུལ་ཅིག་ལུད་གསེབ་ཏུ་དྲུད་ཕྱིན་ན་རྡུལ་ཕ་ཚན་བསྡུས་ནས། གཏིང་ན་ཡོད་
པའི་རིན་པོ་ཆེ་བརླིང་བས་འབྱར་དུ་ཡེ་མི་བཏུབ་ལོ། །དཔེ་དེ་བཞིན་དུ་འོ་
སྐོལ་གྱིས་ཀྱང་ཕྱིའི་ཡུལ་གཞི་ཅིག་ལ་བརྟག་ནས་སྐྱོན་ཤ་སྟག་མཐོང་བ་མིན་་་
པ་ཡོན་ཏན་མི་མཐོང་། ན་ག་གེར་གླིང་པའི་རྣལ་འབྱོར་པ་བལྟར་ཕྱིན་པ་
བཞིན། ནང་ན་འདུག་པའི་ཡོན་ཏན་དང་། དད་པ་དང་། ཤེས་རབ་དང་།
བྱང་ཆུབ་ཀྱི་སེམས་ལ་སོགས་པ་ཅིག་ཀྱང་མི་མཐོང་། པོ་ཏོ་བ་ལ་གཙང་པ་
དང་ཚལ་ཆུང་བའི་གནས་བརྟན་གྱིས་ཆོས་ཞུས་བཞིན་འགྲོ།དེའི་ནང་ནས་་་་་་
ཀྱང་ངེད་ཇོ་བོ་བ་འདི་སྐྱོན་རྟོགས་པ་ལ་མཁས་པ་ཅིག་འདུག །ཇོ་བོ་ཅིག་
བྱུང་ནས་ཁྱོད་ཀྱིས་གར་ཕྱིན་བྱས་པས། དགེ་བཤེས་འདིའི་སྤྱན་སྔར་ཡང་
ཕྱིན་ཟེར། དད་པར་བྱུང་ངམ་ཅི་ཙུག་བྱུང་བྱས་པས། དེ་ལ་སྐྱོན་འདི་ལྟ་བུ་
·113·

ཇོ་བོ་ལྷ་འབྲི་སྒང་པས་མཛད།
ཅིག་གདའ། དེ་ལ་ཡང་འདི་ལྟ་བུ་ཞིག་གདའ་ཟེར་ནས། སྐྱོན་ཅིག་བུ་བྱ་ར་
བྱས་ནས་དེར་ཁོ་རང་གོ་བ་ཆེར་རེས་ནས་འདུག་སྟེ། དེ་ལྟ་བུ་ལ་ཅི་ཡང་མི་
འོང་གསུང༌། འོ་ན་དེ་ལྟར་བརྟགས་ནས་བླ་མར་འོས་པ་ཅིག་ལ་བརྟེན་ནས
ཤེས་པར་བསྒོམ་ཞེ་ན། དེ་སྟོན་པ་ནི། རིན་ཆེན་བླ་
མའི་གསུང་ལ་དཔེར་བྱས། །རང་གི་བླ་མར་ཐེ་ཚོམ་བཅད་ནས། །སངས་རྒྱས་
འོད་དང་བཅས་པར་བྱོན་ཡང་། །གཞན་དུ་སྟོན་ལ་མཉན་པར་མི་བྱ། །ང་རྒྱལ་
ཆེན་པོ་དག་ཀྱང་བསྒོམ་བྱ། །ཁྱི་གླེན་ལམ་དུ་ཞུགས་བཞིན་བྱས་ན། །རང་གི་
འདོད་སར་ནམ་ཡང་མི་ཕྱིན། །ཞེས་གསུངས་སོ། །དེ་ཡང་སྒོམ་པ་རིན་ཆེན་བླ་
མ་ལ་ཇོ་བོ་ཅིག་ན་རེ། པུ་རངས་གཞོན་འབྱུང་འདི་ལ་གདམས་ངག་ཅིག་ཉན་
པ་མིན་ནམ་ཟེར་བས། སྒོམ་པ་དེའི་ཐུགས་ལ་ང་འཛམ་གླིང་ན་དཀོན་པ་ཇོ་
བོ་རྗེ་ལྟ་བུའི་གདམས་ངག་བསྒོམ་དུ་ཡོད་པ་ལ། འདི་སྐད་ཟེར་བ་སྙམ་ནས་
ཐུགས་མ་རངས་ནས་ཡོད་པའི་སྐབས་སུ། འབའ་ཏ་ཀ་ར་བྱ་བ་ཇོ་བོའི་གཡོག་
གཅིག་ན་བའི་རིམ་གྲོ་བྱེད་པའི་ཀློག་ལ་ཤོག་བྱས་པས། ངས་ཇོ་བོའི་གདམས་
ངག་སྒོམ་པ་བཞག་ནས་འབའ་ཏ་ཀ་རའི་ཀློག་བྱེད་པ་ཇོ་བོའི་གདམས་ངག་་་
ལ་མི་སྨོད་གསུང་ལོ། །དེར་གཞན་གྱིས་དེ་སྐད་གསུང་བ་ཅི་ཙུག་ལགས་བྱས་
པས། སྔར་གྱི་དེ་ལ་སྙིང་ན་ནས་དེ་སྐད་བྱས་བཏང་བ་གསུང་སྐད། དཔེ་དེ་
བཞིན་དུ་སྔར་གྱི་ཡིད་ཆེས་པའི་བླ་མ་གཅིག་ལ་གདམས་ངག་ཐག་གཅོད་་་་་་་་
པར་ཞུས་ནས། ཉམས་སུ་ལེན་པའི་ཆོས་བྱ་བ་ལ་ཐེ་ཚོམ་མེད་པ་ཅིག་དགོས་
པ་ལ་ཡིན་པས་ཞུན་ཐར་ཆོད་པར་བྱ་ནས། དེ་ནས་དེ་གསོན་ཆས་སུ་རབས་
ཆེད་དུ་བཅུག་པ་རང་ཡིན། འདི་ལྟར་བྱེད་དགོས་ཟེར་བ་བྱུང་ཡང་མི་ཉན་པ་
ཅིག་དགོས་ཏེ། དཔེར་ན་སངས་རྒྱས་རང་འོད་ཀོར་རེ་བྱོན་ཡང་། རང་གི་
སྔར་གྱི་གདམས་པ་དང་འགལ་ཏེ་འགྲོ་བར་འདུག་ན། དེ་ལ་མི་ཉན་པར་རང་
ཙུག་ཡིན་གྱི་སྙམ་དུ་ང་རྒྱལ་ཆེན་པོ་དག་ཀྱང་བསྒོམ་པར་བྱ་སྟེ། པོ་ཏོ་བའི་
114.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རྨང་ལམ་དུ་ཅིག་ན་རེ། རིན་ཆེན་མི་ཉོའམ་ཟེར་བ་ཅིག་བྱུང་བ་ལ། ང་རང་གི་
ཨམ་ཕྲག་ན་རིན་པོ་ཆེ་གསུམ་འདུག་པ་ཕྱུང་ནས། ང་རང་ལ་ཡོད་པ་ལ་ཁོང་
གི་དེས་ཅི་བྱེད་སྙམ་ནས་མ་བལྟས། གཞན་ཡོ་བལྟ་ཞིང་འདུག་སྟེ། དིང་སང་
གི་དུས་ན་མན་ངག་གྲངས་སྐོར་བྱེད་པ་འདི་ལྟ་བུ་འདྲ་གསུང་སྐད། ཕུ་ཆུང་
བའི་ཞལ་ནས། ང་ནི་ད་རྒྱ་གར་ནས་པཎྜི་ཏ་ཅིག་བྱོན་ཀྱང་། ཆོས་མི་ཉན་ཇོ་
བོའི་ཆོས་དང་མཐུན་ན་ཉན་མི་དགོས། མི་མཐུན་ན་མཉན་པ་ལ་དགོས་པ་
མེད་པས་ནམ་མི་ཉན་གསུང་སྐད་དེ་ལྟར་མ་བྱས་པར་སུ་ཅི་ཟེར་ཟེར་གྱི་ཕྱིར་
འབྲངས་པས། ཁྱི་གླེན་ལམ་དུ་ཞུགས་པ་བཞིན་སོང་ན་རང་གི་འདོད་པའི་
སར་ཡེ་མི་ཕྱིན་ཏེ། ཁྱིས་ཧ་བར་སྙེག་པ་ལྟར་འགྲོ། འདིར་རང་དུ་ཡང་དེ་ལྟར་
སོང་བ་འགའ་ཡོད་གསུང་། དེ་ལྟར་རང་དད་པའི་བླ་མ་ཅིག་ལ་གདམས་ངག་
ཞུས་ནས། དེ་ལ་གཅེས་པར་བསྒོམས་ཏེ་སྒྲུབ་པ་བྱས་ནས། རང་འདོད་པའི་
དོན་འགྲུབ་པས་དེ་ལ་བཀའ་དྲིན་ཆེ་བར་བྱ་བའི་འདུ་ཤེས་སྟོན་པ་ནི། བཤེས་
དེས་དེ་གསུམ་ནང་ན་དྲིན་ཆེ། །སོ་སོ་སྐྱེ་བོའི་བླ་མ་ཡིན་ཏེ། །དེ་ཡིས་བློ་སྦྱངས་
སྤྲུལ་པའི་སྐུ་མཐོང་། །དེ་ནས་ལོངས་སྤྱོད་རྫོགས་སྐུའམ་མཐོང་བས། །དེ་བས་
ནང་ན་དང་པོ་ཁོ་ན། །སོ་སོ་སྐྱེ་བོའི་བླ་མ་དྲིན་ཆེ། །དེ་བས་རྟག་ཏུ་དེ་ལ་དྲིན་
གཟོ། །ཞེས་གསུངས་སོ། །དེ་ལ་སྤྱིར་ཡོན་ཏན་རྣམས་ནི་ཡས་རིམ་ནས་ཆེ།
བཀའ་དྲིན་རྣམས་ནི་མས་རིམ་ནས་ཆེ་བ་ཡིན། །སྐུ་གསུམ་ལས་ཀྱང་སྤྲུལ་སྐུ་
བཀའ་དྲིན་ཆེ་བ་ཡིན། ལོངས་སྐུ་ནི་སྟོན་པ་མི་དགོས་པའི་དུས་ཀྱི་སྟོན་པ་
བཟང་གྲོགས་ཡིན། དཀོན་མཆོག་གསུམ་ལས་དགེ་འདུན་བཀའ་དྲིན་ཆེ། དགེ་
འདུན་མེད་ན་རྟེན་གཉིས་པོས་ཀྱང་རྟེན་གྱི་བྱ་བ་མི་བྱེད། དགེ་འདུན་ཀྱང་སོ་
སོའི་སྐྱེ་བོའི་དགེ་འདུན་བཀའ་དྲིན་ཆེ་བ་ཡིན། འཕགས་པའི་དགེ་འདུན་འོ་
སྐོལ་གྱི་སྤྱོད་ཡུལ་དུ་མ་གྱུར། བླ་མ་ཡང་རང་ཅག་དང་མཉམ་འགྲོགས་བྱེད་
པའི་སོ་སོ་སྐྱེ་བོའི་བླ་མ་དྲིན་ཆེ་བ་ཡིན། སངས་རྒྱས་གསུང་འཁྱོག་སྟེ་དགོངས་
·115.

ཇོ་བོ་ལྷ་འབྲི་སྒང་པས་མཛད།  ོ་
པ་དང་ལྡེམ་དགོངས་སྣ་ཚོགས་ཀྱི་སྒོ་ནས་མཐོ་ཅིག་དམའ་ཅིག་ཏུ་སྟོན་པ་
ཡིན། མངོན་ཤེས་ཡོད་པ་རྣམས་དེ་བས་ཀྱང་ཅུང་དྲངས་ཏེ། དབང་པོ་
དང་འཚམ་པ་ཅིག་སྟོན་པ་ཡིན། སོ་སོ་སྐྱེ་བོའི་བླ་མ་ནི་དྲང་ཏིག་གིས་གསུང་
བས་ན་དྲིན་ཆེ། ་དེ་ཡང་འདྲེན་པའི་སློབ་དཔོན་དང༌། ཀ་ཁ་སློབ་པའི་་་་་
སློབ་དཔོན་ནས་རིམ་གྱིས་དྲིན་ཆེ་བ་ཡིན་གསུང་། ཆ་ལུགས་ཀྱང་སོ་སོ་སྐྱེ་་་་
བོའི་བླ་མའི་གདམས་ངག་ལ་བརྟེན་ནས་བློ་སྦྱངས་པས་ཚོགས་ལམ་ཆེན་པོར་
སྤྲུལ་པའི་སྐུའི་ཞལ་མཐོང་སྟེ། དེ་ནས་བསུན་མས་སླེབ་པ་ལྟ་བུ་ཡིན་གསུང་།
དེ་ལ་བརྟེན་ནས་བློ་སྦྱོངས་པས་སྦྱོར་ལམ་གྱི་རྗེས་ལ། ལོངས་སྤྱོད་རྫོགས་པའི་
སྐུའི་ཞལ་མཐོང་། ས་བཅུ་ལ་ཆོས་ཀྱི་སྐུ་ཡང་སྤྲིན་གསེབ་ཀྱི་ཉི་མ་ཙམ་དུ་
མཐོང་ནས་བཅུ་གཅིག་པ་ཀུན་ཏུ་འོད་ཀྱི་ས་ལ། དེ་ཉིད་ཇི་ལྟ་བ་བཞིན་དུ་
མངོན་དུ་གྱུར་ནས་འཁོར་བ་མ་སྟོངས་ཀྱི་བར་དུ་འགྲོ་བའི་དོན་རྒྱུན་མི་
འཆད་པར་འབྱུང་བའི་བར་གྱི་ཡོན་ཏན་ཐམས་ཅད་ཟན་རྡོག་ཆེན་པོའི་རྩ་་་་
བ་ན་འགྲངས་པ་ཡོད་ཟེར་བ་དང་འདྲ་བར་དང་པོ་སོ་སོ་སྐྱེ་བོའི་བླ་མའི་་
བཀའ་དྲིན་དུ་འོང་བ་ཡིན་པས། དེ་ལ་བཀའ་དྲིན་ཆེ་བའི་འདུ་ཤེས་ཀྱིས་རྟག་
ཏུ་བླ་མ་དེ་ལ་དྲིན་དུ་གཟོ་བའི་སྒོ་ནས་གུས་པར་བྱའོ་གསུང་། འོ་ན་སངས་
རྒྱས་ཀྱིས་དགོས་པ་སྣ་ཚོགས་ཀྱི་སྒོ་ནས་གྲུབ་མཐའ་སྣ་ཚོགས་གསུང་པ་དེ། སོ་
སོ་སྐྱེ་བོ་བླ་མས་དྲངས་དོན་ངེས་དོན་མི་ཤེས་ན་དེ་ཇི་ལྟར་གཏན་ལལ་ཕབ་་་
ནས་འཇུག་པར་བྱ་སྙམ་ན། སངས་རྒྱས་ཀྱི་དགོངས་པ་ཇི་ལྟ་བ་བཞིན་དུ་
གཏན་ལ་ཕེབས་པའི་ཡིད་ཆེས་ཅན་ནས་བརྒྱུད་པའི་ཞལ་གྱི་གདམས་ངག་་་་་
ལས་ཤེས་པར་བྱ་སྟེ། ལག་ཏུ་བླང་བར་སྟོན་པ་ནི། རྟོན་པ་རྣམ་པ་བཞི་ཡི་
སྐབས་སུ། །ངེས་པའི་དོན་དང་དྲངས་བའི་དོན་སོགས། །ཡིད་ཆེས་བླ་མའི་
ཞལ་ལས་ཤེས་འགྱུར། །ཡི་གེ་ཙམ་གྱིས་དེ་དག་མི་ཤེས། །ངེད་ཀྱི་ཡིད་ཆེས་བླ་
མ་ལྷ་ཅིག །བྱང་ཆུབ་སེམས་སོགས་ཕ་རོལ་ཕྱིན་ལམ། །བཅོམ་ལྡན་བྱམས་པ་
པ·116

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ནས་བརྒྱུད་མངའ་ཞིང་། །གྲུབ་མཐའ་སློབ་དཔོན་ཀླུ་ནས་བརྒྱུད་པ། །སློབ་
དཔོན་ཟླ་གྲགས་དཀྲོལ་བའི་ལུགས་དང༌། །ཉིད་ཀྱི་ལོ་བདུན་རྗེས་འབྲངས་བླ་
མ། །ཨ་དྷུ་ལུགས་ཀྱི་རྣལ་འབྱོར་དབུ་མ། །བཞེད་པའི་ལུགས་ཀྱི་རྟོན་པ་བཞི་
པོ། །གཏན་ལ་ཕབ་པས་ལག་ཏུ་བླང་བྱ། །ཞེས་གསུངས་སོ། །དེ་ཡང་མདོ་སྡེ་
རྒྱན་གྱི། །གཙུག་ལག་བསྟན་པའི་ཆོས་དང་ནི། །དེ་བཞིན་དགོངས་པ་ཅན་
དག་དང༌། །ངེས་དོན་ཚད་མ་ལྡན་པ་དང༌། །དེ་ཡི་བརྗོད་མེད་ཐོབ་པའོ། །
ཞེས་བྱ་བའི་སྐབས་སུ་གསུངས་པ་སྟེ། དེ་ཡང་སྔར་རང་ཅག་གིས་དགེ་བ་བྱས་
པ་ཐམས་ཅད་ཆུད་ཟོས་པ་ཡང་། རྟོན་པ་བཞི་ལ་མ་བརྟེན་པའི་ཉེས་དམིགས་
ཡིན། དེ་རྟོན་པ་བཞི་ལ་བརྟེན་པར་བྱ་སྟེ། རྟོན་པར་བྱ་བ་མ་ཡིན་པ་བཞི་
སྤང་། དེ་ཡང་དང་པོར་ཆོས་ཉན་པའི་དུས་སུ་གང་ཟག་ལ་མི་རྟོན། ཆོས་ལ་
རྟོན་པ་ཅིག་དགོས་ཏེ། གང་ཟག་ཀྱང་ཀྱའོ་དཔའ་བོ་བརྒྱལ་སྐྱེས་ལྟ་བུའི་ཕྱིར་
འབའ་རྒྱུག་བྱས་པས་མི་འོང་། སྡེ་སྣོད་ཀྱི་ཆོས་སྤྱི་དང་འགལ་ལམ་མི་འགལ་
བལྟ་དགོས་པ་ཡིན། ཆོས་ཐོས་པའི་དོན་སེམས་པའི་སྐབས་སུ་ཚིག་ལ་མི་རྟོན་
དོན་ལ་རྟོན་པ་ཅིག་དགོས་ཏེ། ཚིག་གཞན་དང་གཞན་དུ་འཁྱོག་པ། ཕ་དང་
མ་ནི་གསད་བྱ་ཞིང་། །བྲམ་ཟེ་གཙང་སྦྲ་ཅན་གཉིས་དང་། །རྒྱལ་པོ་ཡུལ་
འཁོར་བཅས་བཅོམ་ན། །མི་དེ་ཡོངས་སུ་དག་པར་འགྱུར། །ཞེས་བཤད་པས་
སོ། །དེ་ནས་བསམ་པ་དོན་གཏན་ལ་འབབས་པའི་དུས་སུ་དྲང་དོན་ལ་མི་
རྟོན་ངེས་དོན་ལ་རྟོན་པར་བྱེད་དགོས་ཏེ། དེ་ནས་ངེས་དོན་སྒོམ་པའི་དུས་ན།
རྣམ་ཤེས་ལ་མི་རྟོན་ཏེ་ཚིག་རྗེས་མི་འབྲང་བར་ཡེ་ཤེས་ལ་རྟོན་ཏེ་སྨྲ་བསམ་་་་
བརྗོད་མེད་ཀྱི་དོན་ཐོག་གཅིག་ཏུ་སྐྱེལ་དགོས་པ་ཡིན་གསུང་། དེ་ལྟར་གཏན་
ལ་ཕེབས་པའི་དུས་ན་ཡང་། སྤྱིར་བཅོམ་ལྡན་འདས་ཀྱིས་གདུལ་བྱའི་ཡུལ་ལ་
ལྟོས་ནས་དགོངས་པ་དང་། ལྡེམ་དགོངས་ཀྱི་མཐོ་གཅིག་དམའ་གཅིག་ཏུ་
གསུངས་པ་དེ་དག་ཉམས་སུ་ལེན་པར་བྱེད་པ་ལ་བླ་མ་ཆོས་ཀྱི་བདག་པོར་
·117·

ཇོ་བོ་ལྷ་འབྲི་སྒང་པས་མཛད།
གྱུར་པ་ཕས་བུ་ལ་བསླབས་པ་དང་འདྲ་བ་ཅིག་གིས། སློབ་མ་ཆོས་གོ་བར་
ནུས་ཤིང་ཁྲིད་བཏུབ་པ་ཅིག་ཁྲིད་ནས་ཆོས་ཐམས་ཅད་དགོངས་བཞི་དང་།
ལྡེམ་དགོངས་བཞིའི་ཐིག་བར་ནས་བཏོན་པའི་ཆོས་ཅིག་ལ་ལག་ལེན་བྱེད་་་་་་་
དགོས་པ་ཡིན། དེ་ཡང་ངེས་དོན་དུ་གསུངས་པ་དེ་དགོངས་པ་དང་ལྡེམ་་་་
དགོངས་ཀྱིས་གཏན་ལ་དབབ་མི་དགོས དྲང་དོན་དུ་གསུངས་པ་རྣམས་་་་
གཏན་ལ་འབེབས་པར་བྱེད་པ་ཡིན། དེ་གཉིས་ཀྱིས་གཏན་ལ་ཕབ་ཙ་ན་ཆོས་
ཐམས་ཅད་ཀྱང་དྲང་པོར་འོང་བ་ཡིན། སྒྲ་ཐད་སོ་བ་དེ་ལ་དགོངས་པ་ཅན་
ནམ་འཁྱོག་པོ་ཞེས་བྱ་བ་ཡིན། དྲང་དོན་དང་ངེས་དོན་གྱི་ཁྱད་ཀྱང་། དོན་
དམ་གྱི་ཆ་ནས་དྲངས་པ་ཐམས་ཅད་ངེས་དོན། ཀུན་རྫོབ་ཀྱི་ཆ་ནས་དྲངས་པ་
ཐམས་ཅད་དྲང་དོན་དུ་འོང་བ་ཡིན། དེ་རང་ལ་ཡང་། མདོ་སྡེ་རེ་རེ་ཙམ་ནས་
གསུངས་པ་དྲང་དོན། མདོ་དུ་མ་ནས་གསུངས་པ་ངེས་དོན་དུ་འོང་བ་ཡིན།
དེ་ཡང་གྲུབ་མཐའ་ཁྱེར་ལུགས་ཀྱིས་གཅིག་གི་ངེས་དོན་གཅིག་གི་དྲང་དོན་་་་་
དུ་འགྲོ་བ་ཡང་ཡོད་གསུང་། དེ་ལ་དགོངས་པ་དང་ལྡེམ་དགོངས་ཀྱི་ཁྱད་་་་
ཀྱང་། དགོངས་གཞི་གཙོ་བོའི་དབང་དུ་བྱས་ནས་དགོངས་པ་བཞི་གསུངས་
ཏེ། མཉམ་པ་ཉིད་དང་དོན་གཞན་དང་། །དེ་བཞིན་དུ་ནི་དུས་གཞན་དང་།
གང་ཟག་གི་ནི་བསམ་པ་ལ། །དགོངས་པ་རྣམ་པ་བཞིར་ཤེས་བྱ། །ཞེས་
གསུངས། དགོངས་པ་གཙོ་བོའི་དབང་དུ་བྱས་ན། ལྡེམ་དགོངས་ལ་བཞི་
གསུངས་པ་ནི། གང་ཟག་གི་བསམ་པ་ལ་དགོངས་པ་དང་། མཚན་ཉིད་ལ་
ལྡེམ་པོར་དགོངས་པ་དང༌། གཉེན་པོ་ལ་ལྡེམ་པོར་དགོངས་པ་དང་། བསྒྱུར་
བ་ལ་ལྡེམ་པོར་དགོངས་པ་ཞེས་པའོ། །དེ་གཉིས་ཀྱིས་གཏན་ལ་འབེབས་པར་
བྱེད་པ་ཡང་རང་གི་རིག་པས་ཡི་གེ་བལྟས་པ་ཙམ་གྱིས་མི་ཤེས། ཡིད་ཆེས་
པའི་བླ་མ་གཅིག་གི་ཞལ་ལ་རག་ལས་པ་ཡིན། ངེད་ཀྱི་ཡིད་ཆེས་པའི་བླ་མ་ཇོ་
བོ་རྗེ་ལྷ་ཅིག་ཡིན་ཏེ། ལྟ་བ་དང་སྤྱོད་པ་ཐམས་ཅད་ཡིད་ཆེས་ཅན་ནས་་་་་
·118.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བརྒྱུད་པ་བར་མ་ཆད་པ་མངའ་བ་སྟེ། འདི་ལྟར་བྱམས་པ་དང་སྙིང་རྗེ་བྱང་
ཆུབ་ཀྱི་སེམས་མངའ་བ་དང་། དེའི་སྤྱོད་པ་ཕ་རོལ་ཏུ་ཕྱིན་པ་དྲུག་འཕེལ་
ཞིང་རྒྱས་པར་བྱེད་པའི་གདམས་པ་ས་བཅུའི་དབང་ཕྱུག་མགོན་པོ་བྱམས་པ་
ནས་ཐོགས་མེད་དང་དབྱིག་གཉེན་བློ་བརྟན། ཀུ་ས་ལི་ཆེ་ཆུང་ནས་གསེར་
གླིང་པ་ལ་བརྒྱུད་པ་ཡང་ཇོ་བོ་ལ་མངའ་ཞིང་། ལྟ་བ་ཕྱིན་ཅི་མ་ལོག་པའི་གྲུབ་
མཐའ། དེའི་ནང་ནས་ཀྱང་སངས་རྒྱས་ཀྱི་དགོངས་པ་ཕྱིན་ཅི་མ་ལོག་པར་
གཏན་ལ་འབེབས་པར་བྱེད་པ་སངས་རྒྱས་ཉིད་ཀྱིས་མདོ་དུ་མ་ནས་ལུང་་
བསྟན། སློབ་དཔོན་ཀླུ་སྒྲུབ་ནས་བརྒྱུད་པ་ཡང་ཇོ་བོ་ལ་མངའ་སྟེ། སློབ་དཔོན་
གྱི་དགོངས་པ་ཟླ་བ་གྲགས་པས་བཀྲོལ་བའི་དོན་དམ་ཀུན་རྫོབས་ཐམས་ཅད་
ཡོད་མེད་ཀྱི་མཐའ་ལས་འདས་པ་དབུ་མ་ཆེན་པོའི་ལུགས། རིག་པའི་ཁུ་བྱུག་
ནས་མར་བརྒྱུད་པ་ཡང་མངའ་བས། ཇོ་བོ་ཉིད་ཀྱང་ཕུགས་ལྟ་བ་དེ་ལ་མོས་
པ་ཡིན་སྐད། ཡང་ཇོ་བོ་ཉིད་ཀྱང་རབ་ཏུ་མ་བྱུང་ཙ་ན་དགུང་ལོ་ཕྱེད་དང་
བརྒྱད་ཕྱགས་ཕྱིར་འབྲངས་པའི་བླ་མ་ཨ་ཝ་དྷཱུ་ཏི་པས་དགོངས་པ་བཀྲོལ་་་་་་་་
བའི་རྣལ་འབྱོར་སྤྱོད་པའི་དབུ་མའི་ལུགས། ཀུན་རྫོབ་ཡུལ་ཅན་ཤེས་པ་་་་་་
འཁྲུལ་པའི་སྣང་བ་ཙམ་དུ་བཞེད་པའི་གདམས་ངག་ཀྱང་ཇོ་བོ་ལ་མངའ་སྟེ།
བླ་མའི་བཀས་ལྟ་བ་དེ་འཛིན་པ་ལེགས་པར་གདའ་བས་དེ་དག་ལ་བརྟེན་་་་་
པར་བྱ་སྟེ་ངེས་དོན་དུ་བཟུང་ལ་ཡིད་ཆེས་པའི་སྒོ་ནས་སྒྲུབ་པ་ཉམས་སུ་་་་་་་
བླངས་བར་བྱའོ། །བླ་མ་བསྟེན་ཚུལ་རྫོགས་སོ། །
༈ འོ་ན་དེ་ལྟར་ཡིད་ཆེས་པའི་བླ་མ་ཇོ་བོ་ཆེན་པོ་རྗེ་དེའི་གསུང་ལ་ཡིད་་་་
ཆེས་པར་བྱས་ནས་འཇུག་པར་བྱ་བའི་ཆོས་དེ་ཉིད་གང་ཡིན། དེ་ལ་ཚུལ་ཇི་
ལྟར་འཇུག་པར་བྱ་སྙམ་ན། དེ་སྟོན་པ་ནི། སངས་རྒྱས་བསྟན་ལ་འཇུག་པར་
བྱེད་པ། །མི་དང་འདྲ་ཞིང་གྲུབ་དང་འགུལ་ན། །བླ་མ་ཡོན་ཏན་ཀུན་དང་ལྡན་
ཞིང་། །སློབ་མ་དག་ཀྱང་ཁྲིད་པར་ནུས་ལ། །སློབ་མའང་ལམ་དུ་ཁྲིད་དུ་བཏུབ་
119.

ཇོ་བོ་ལྷ་འབྲི་སྒང་པས་མཛད།
ན། །དེ་ཡིས་སློབ་མ་འདི་ལྟར་བསྐྱང་བྱ། །འཛངས་མ་བུ་གཞོན་ཇི་ལྟར་སྐྱོང་
བཞིན། །འཇུ་བའི་ཚོད་དང་སྦྱར་བར་སྦྱིན་བྱ། །ཆེ་བཟང་སྟོན་དུ་བྱིན་ན་འཆི་
འགྱུར། །གོང་དུ་འཕེལ་བ་ཤིན་ཏུ་རིངས་ཀྱང་། །དེ་ལྟར་སྐྱོང་ལས་གཞན་པའི་
ཐབས་མེད། །དབུལ་པོར་ས་བོན་བཏབ་མ་ཐག་ཏུ། །འབྲས་བུ་རིངས་ཀྱང་
ཐབས་མེད་དེ་འདྲ། །ཞེས་གསུངས་སོ། །དེ་ཡང་སྤྱིར་ཡོན་ཏན་ཐམས་ཅད་
དགེ་བའི་བཤེས་གཉེན་ལས་འབྱུང་བས། ཐོག་མར་དེ་བཙལ་ཞིང་བསྟེན་པའི་
ཚུལ་རྣམས་གསུངས་ནས། ད་ནི་བླ་མ་དེ་གདམས་ངག་ལ་ཇི་ལྟར་འཇུག་པར་
བྱ་བ་དཔེའི་སྒོ་ནས་སྟོན་པ་སྟེ། དེ་ཡང་བདེ་བ་ཐམས་ཅད་ཀྱི་འབྱུང་གནས་
སངས་རྒྱས་ཀྱི་བསྟན་པ་ཡིན། དེ་ཡིན་པས་མི་ཆོག་དེ་ལ་འཇུག་དགོས། འཇུག་
པར་བྱེད་པ་ལ་སློབ་དཔོན་དང་སློབ་མ་གཉིས་ཀ་མི་དང་འདྲ་བ་ཅིག་དགོས་་
པས། མི་དང་འདྲ་ཞིང་གྲུབ་དང་འགུལ་ན་བྱ་བ་དོན་གཅིག་སྟེ། སྙིང་ནས་
བྱེད་སྙིང་འདོད་ན་བྱེད་ཚུལ་འདི་དང་འདི་འདྲ་བ་ཅིག་ཡིན་ཏེ། འདི་ལྟར་མི་
བྱེད་པའི་གཏམ་དུ་གསུངས་པ་ཡིན། དེ་ཡང་བླ་མ་ཡོན་ཏན་ཀུན་དང་ལྡན་པ་
ནི། མཐར་ཐུག་སངས་རྒྱས་ཉག་ཅིག་ཡིན་ཏེ། གྲོལ་ནས་གྲོལ་བའི་ལམ་སྟོན་
པར་བྱེད་པ། ང་ཡང་ལེགས་པར་བྱུང་བས་ཁྱེད་ཀྱང་འདི་ལྟར་གྱིས་ཟེར་བ་
ཅིག་རང་དགོས་པ་ཡིན་གསུང་། དེ་ལྟ་བུ་མེད་ཀྱང་ས་ལ་གནས་པ་ཅིག་་་་་
དགོས་གསུང་། དེ་མེད་ཀྱང་སྦྱོར་བའི་ལམ་ལ་གནས་པ་ཅིག་དགོས། དེ་མེད་
ཀྱང་མངོན་པར་ཤེས་པ་དང་ལྡན་པ་ཅིག་དགོས། དེ་མེད་ཀྱང་བླ་མ་གོང་མ་
རྣམས་ཀྱི་མན་ངག་མངའ་ཞིང་གནང་བ་ཐོབ་པ། བྱིན་རླབས་གཅིག་ནས་
གཅིག་ཏུ་ཞུགས་པ། བྱམས་པ་དང་སྙིང་རྗེ་བྱང་ཆུབ་ཐུགས་ལེགས་སྦྱང་པ།
ལས་དང་འབྲས་བུ་ལ་ཐུགས་ཆེས་པ་ཅིག་དགོས་པ་ཡིན་གསུང་། དེ་མེད་ཀྱང་
མ་མཐའ་ཡང་ཚེ་འདི་བས་ཕྱི་མ་གལ་ཆེ་ཟེར་བ་ཅིག་ལ་མི་བརྟེན་པའི་ཐབས་
མེད་པ་ཡིན་གསུང་། ཡང་ན་བྱམས་པས་བཤད་པའི་བྱང་ཆུབ་སེམས་དཔའ་
·120.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཐོས་མང་དང་། །བདེན་མཐོང་སྨྲ་མཁས་བརྩེ་བ་ཅན། །སྐྱོ་མེད་སྐྱེས་བུ་དམ་པ་
ནི། །ཆེན་པོ་ཡིན་པར་ཤེས་པར་བྱ། །ཞེས་གསུངས་པ་ལྟ་བུ་སྟེ། དེ་ཡང་སྨོན་
འཇུག་གཉིས་ཀྱི་སེམས་བསྐྱེད་ཅིང་མ་ཉམས་པས་ན་བྱང་ཆུབ་སེམས་དཔའ།
སྡེ་སྣོད་དང་སྡེ་སྣོད་ཀྱི་མ་མོ་ཐམས་ཅད་ལ་ཐོས་པ་མང་བ་དང་། དེ་ཡང་སྒྲུབ་
པའི་ཡོན་ཏན་རྟོགས་པ་དང་ལྡན་པས་བདེན་པ་མཐོང་བ་སྟེ ཆོས་བདེན་
པར་ལྟ་བས་ཐག་ཆོད་པ་དང་། དེ་ཡང་སློབ་མའི་བློ་ལ་གོ་བ་སྐྱེལ་བར་ནུས་
པའི་སྨྲ་མཁས་པ་དང་། ཟང་ཟིང་ལ་མི་གཟིགས་པར་བརྩེ་བ་དང་ལྡན་པ་
དང་། སློབ་མ་དམུ་རྒོད་གདུལ་དཀའ་བ་དག་ལ་ཡང་སྐྱོ་བ་མེད་པར་མགར་
བའི་འོག་རྡོ་ལྟ་བུ་སྟེ། ཆོས་དྲུག་པོ་དེ་དང་ལྡན་པ་ནི་དམ་པའམ་ཆེན་པོ་ཡིན་
ནོ། །ཡང་། བཤེས་གཉེན་དུལ་བ་ཞི་བ་ཉེར་ཞི་བ། །ཡོན་ཏན་ལྷག་པ་བརྩོན་
བཅས་ལུང་གིས་ཕྱུག །།དེ་ཉིད་རབ་ཏུ་རྟོགས་ལ་སྨྲ་མཁས་པ། །བརྩེ་བའི་
བདག་ཉིད་སྐྱོ་བ་སྤངས་ལ་བརྟེན། །ཞེས་པ་ལྟ་བུ་སྟེ། དེ་ལ་ཚུལ་ཁྲིམས་ཀྱི་
བསླབ་པས་དབང་པོ་ཡུལ་ལ་འཕྱར་དུ་མི་སྟེར་བར་བྱེད་པས་ན་དུལ་བ་དང་།
སེམས་ཀྱི་བསླབ་པ་ཉོན་མོངས་པ་མངོན་གྱུར་ཟིལ་གྱིས་མནོན་པས་ཞི་བ་་་་་
དང་། ཤེས་རབ་ཀྱི་བསླབ་པས་མི་མཐུན་པའི་ཕྱོགས་ཀྱི་ས་བོན་བག་ལ་ཉལ་
སྤོང་བ་ལ་ཞུགས་པས་ཉེ་བར་ཞི་བ་དང་། སློབ་མ་བས་ཡོན་ཏན་ཆུང་བ་དང་
མཉམ་པས་ཀྱང་མི་འོང་བས་ལྷག་པ་དང་། ཉན་ཐོས་ཀྱི་བརྩོན་འགྲུས་པས་
བརྒྱ་འགྱུར་གྱིས་ལྷག་པའི་བརྩོན་འགྲུས་དང་བཅས་པ་དང་། སེམས་ཅན་བློ་
རིས་མི་འདྲ་བ་སྐྱོང་བར་བྱེད་པའི་ལུང་གིས་ཕྱུག་པ་དང་། རབ་མངོན་པར་
ཤེས་པ་ཡོད་པ། འབྲིང་ཡི་དམ་གྱི་ལྷ་ལ་འདྲི་བ། ཐ་མ་པྲ་བརྟག་པའི་སྒོ་ནས་
སློབ་མའི་ཁམས་དང་བག་ལ་ཉལ་ཤེས་པར་བྱས་ནས་དེ་དང་འཚམ་པའི་་་་་་་
ཆོས་སྟོན་པའི་སྨྲ་མཁས་པ་དང་། ཟང་ཟིང་ལ་མི་ལྟ་བས་བརྩེ་བ་དང་ལྡན་པ་
དང་། དམུ་རྒོད་ལྟ་བུ་ལ་ཡང་སྐྱོ་བ་བཟོད་པའོ། །ཡང་ན། གསང་བ་བསམ་
·121.

ཇོ་བོ་ལྷ་འབྲི་སྒང་པས་མཛད།
གྱིས་མི་ཁྱབ་པའི་མདོ་ནས། སྤོབས་པ་བཞི་དང་ལྡན་པའི་བླ་མ་ཅིག་བྱུང་ན།
ལ་ཆེར་དེ་བཞིན་གཤེགས་པའི་སྤྲུལ་པ་ཡིན། དེ་མ་ཡིན་ཀྱང་དེ་ཡི་སྐུ་གསུང་
ཐུགས་ལ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་ཞུགས་པ་
ཡིན་པས། དེ་སྤངས་ན་སངས་རྒྱས་ཐམས་ཅད་སྤངས་པའི་ལས་བསགས་པ་
ཡིན་ནོ། །བྱ་བ་གསུངས་ཡོད་གསུང༌། དེ་ལ་སྤོབས་པ་བཞི་ནི། ལྷག་པའི་
བསམ་པ་བསྐུལ་བའི་མདོ་ལས། རྒྱུ་བཞི་སངས་རྒྱས་ཐམས་ཅད་ཀྱི་སྤོབས་
པར་རིག་པར་བྱ་སྟེ། བཞི་གང་ཞེ་ན། དོན་དང་ལྡན་པ་ཡིན་གྱི་དོན་མེད་པ་
དང་ལྡན་པ་མ་ཡིན་པར་དང༌། ཆོས་དང་ལྡན་པ་ཡིན་གྱི་ཆོས་མ་ཡིན་པ་དང་
ལྡན་པ་མ་ཡིན་པ་དང་། ཉོན་མོངས་པ་བྲི་བར་བྱེད་པ་ཡིན་གྱི་འཕེལ་བར་
བྱེད་པ་མ་ཡིན་པ་དང་། མྱ་ངན་ལས་འདས་པའི་ཕན་ཡོན་སྟོན་པ་ཡིན་གྱི་
འཁོར་བའི་ཡོན་ཏན་སྟོན་པ་མ་ཡིན་པ་དང་བཞིའོ། །བྱམས་པ་གང་རྒྱུ་འདི་
བཞིས་སྤོབས་སམ་སྤོབས་པར་འགྱུར་བ་དེ་ལ། རིགས་ཀྱི་བུའམ་རིགས་ཀྱི་བུ་
མོ་དད་པ་དག་གིས་སངས་རྒྱས་སུ་འདུ་ཤེས་བསྐྱེད་པར་བྱའོ། །སྟོན་པར་འདུ་
ཤེས་བསྐྱེད་དེ་དམ་པའི་ཆོས་མཉན་པར་བྱའོ། །ཞེས་གསུངས་སོ། །དེ་ལ་
སྤོབས་པ་དོན་དང་ལྡན་པ་ནི་ལུང་ནས་བྱུང་བ་སྟེ་བཀའ་བསྟན་བཅོས་དང་་་
མི་འགལ་བ་དང་། ཕྱིན་ཅི་མ་ལོག་པ་སྟེ། དཔའ་བོ་རྒྱལ་ཐབས་ཀྱི་ལྟ་བུ་མ་
ཡིན་པ་དང་། རྟོགས་པ་དང་ལྡན་པ་སྟེ། རང་གི་ཚྭ་མྱོང་བར་གྱུར་པ་ལྟ་བུ་
དང་།གོ་རིམས་སུ་བབ་པ་སྟེ་བཙུན་མོ་ཤི་བ་བརྡ་སྤྲོད་པ་ལྟ་བུར་སྟོན་པ་དང་
བཞིའོ། །སྤོབས་པ་ཆོས་དང་ལྡན་པ་ནི། ཆོས་སྤྱི་སྐད་ན་འདུག་ཀྱང་ད་རེས་
སད་དྷརྨཱ་བྱ་བ་དེ་གཙུག་ལག་དམ་པའི་ཆོས་བྱ་བ་རྣམ་པར་དཀར་བའི་ཆོས་་
དད་པ་ལ་སོགས་པ་དཀར་པོའི་ཆོས་འཕེལ་བར་བྱེད་ཅིང་། ནག་པོའི་ཕྱོགས་
འགྲིབ་པར་བྱེད་པའོ། །ཡང་ན་འཛིན་པར་བྱེད་པའི་དོན་གྱིས་ན་ཆོས་བྱ་བའི་
བཤད་པ་ཡང་རས་གསུང་། ཉོན་མོངས་པ་དབྲི་བར་བྱེད་པ་གཉིས་ལས། སྤྱི་
·122

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དང་བྱེ་བྲག་གོ། ཉོན་མོངས་པ་སྤྱི་རྣམ་པ་སྦྱང་པའི་ཐབས་ནི། ཇོ་བོའི་སྐྱེས་བུ་
གསུམ་ལ་བློ་སྦྱངས་པའོ། །བྱེ་བྲག་ཏུ་སྤྱད་པ་རྣམ་པར་སྦྱོང་བའི་ཐབས་ནི།
རང་གི་སྐྱེ་བ་སྔ་མ་ལ་གང་ལ་སྦྱང་པ་དེ་ད་ལྟ་ཤས་ཆེ་བར་འགྱུར་བས། དེ་མ་
སྦྱངས་བར་ལ་ཆོས་འོང་ཐབས་མེད་པས། འདོད་ཆགས་ཀྱི་གཉེན་པོར་མི་
སྡུག་པ། ཞེ་སྡང་གི་གཉེན་པོར་བྱམས་པ། གཏི་མུག་གི་གཉེན་པོར་རྟེན་འབྲེལ་
བསྒོམ། གཏི་མུག་ཅན་གྱིས་རྟེན་འབྲེལ་གོ་བ་དཀའ་ཡང་། བླ་མའི་གདམས་
ངག་གི་གནད་ཀྱིས་རིམ་གྱིས་བསླབས་པས་ཡོ་འདུས་པ་ལྟ་བུར་འོང་བ་ཡིན་་་
གསུང་། མྱ་ངན་ལས་འདས་པ་བྱང་ཆུབ་རྣམ་པ་གསུམ་གྱི་ཕན་ཡོན་སྟོན་་་་
ཅིང་། འཁོར་བའི་ཉེས་དམིགས་སྟོན་པའོ། །ཡང་སྔགས་ཀྱི་རྒྱུད་ནས། འཇིག་
རྟེན་ཆོས་བརྒྱད་ལ་མི་ཕྱོགས་པ་དང་། ཆོས་ཀྱི་ཕྱིར་ལུས་སྲོག་ལ་མི་ལྟ་བ་དང་།
ཕྱི་རོལ་བའི་བསྟན་པ་ལ་མི་འཇུག་པ་དང་། ཉན་ཐོས་ཀྱི་ཐེག་པ་ལ་རྒྱབ་ཀྱིས་
ཕྱོགས་པ། ཐེག་པ་ཆེན་པོ་ལ་དགའ་བ། དེ་ཁོ་ན་ཉིད་བཅུ་རིག་པ། སྔགས་
དང་རྒྱུད་ཀྱི་སྦྱོར་བ་ཐམས་ཅད་ཤེས་པ། དཀྱིལ་འཁོར་བྲི་བའི་ལས་ལ་མཁས་
ཤིང་བརྩོན་པ། སེམས་ཅན་ཐམས་ཅད་མི་འཇིགས་པ་སྟེར་བའི་སྦྱིན་བདག་
ཆེན་པོར་གྱུར་བ་ཐབས་ཤེས་གཉིས་ལེགས་པར་ཟུང་དུ་འབྲེལ་བའི་རྡོ་རྗེ་
འཛིན་པ་ཉིད་དུ་འཇུག་པ་ཅིག་དགོས་པ་ཡིན་གསུང་། ཡང་ན་གསང་སྔགས་
ནས། ཟབ་མོའི་ཆོས་ལ་མོས་པའི་བདག།ཤིན་ཏུ་སྙིང་རྗེའི་བདག་ཉིད་ཅན། །
ཆོས་སྦྱིན་པ་ལ་ཟང་ཟིང་མེད། །དཀོན་མཆོག་གསུམ་ལ་དོན་དུ་གཉེར། །རྡོ་རྗེ་
འཛིན་དང་ཁྱད་པར་མེད། །ཅེས་གསུངས་པ་ལྟ་བུ་སྟེ། འདི་རྣམས་པོ་ཏོ་བ་ལ་
ཅག་གེ་ཚང་བ་ཡིན་གསུང་། ལན་ཅིག་ལྷམ་ཕུད་སྙམ་པའི་འཕྲོ་ལ་ཐུགས་ཆོས་
ཟབ་མོ་ལ་ཤོར་བས། ·སང་ནངས་པར་ཙ་ན་ལྷམ་སྒྲོགས་ལ་ཕྱག་འཇུས་ནས་
འདུག་སྐད་ན། དེ་ཙམ་གྱིས་ཆོས་ལ་ཐུགས་ངེས་པ་དང་ལྡན་པའོ། །སྙིང་རྗེ་
ཆེན་པོ་སྐྱེས་ཐོབ་ཏུ་མངའ་བས། གཞན་གྱི་སྡུག་བསྔལ་ཐོག་ཏུ་བབས་པ་འདྲ་
·123.

ཇོ་བོ་ལྷ་འབྲི་སྒང་པས་མཛད།
བ་ཅིག་མཛད། ཟང་ཟིང་མེད་པའི་ཆོས་སྦྱིན་ནི། གང་ཟག་ཅིག་ཁ་གྱེན་དུ་
ཟློག་ན་ལྷ་ཁང་བརྒྱ་ཡིས་དོ་བ་མིན་གསུང་། དཀོན་མཆོག་གསུམ་ལ་དོན་དུ་
གཉེར་བ་ནི། བསྟན་པ་ཡུན་རིང་དུ་ཅི་གནས་ཀྱི་སྦྱོར་བ་མཛད་དེ། 》དགེ་
བཤེས་དེས་བོད་དུ་འགྱུར་ཚད་ཀྱི་ཆོས་བྲིས་ནས། ཀོ་ལྡིང་དུ་ཞུགས་ནས་ལན་
ཅིག་མེ་རོ་སློང་སྲིད་གཞུང་སངས་རྒྱས་ཀྱི་བསྟན་པ་དགེ་འདུན་གྱི་སྡེ་ལ་རག་་
ལས་པ་ཡིན་པ་ལ། བསྟན་པ་འུར་བྱིད་ལ་གཏོང་བ་སྡེ་འཁྲུག་ཡིན་པས་འདི་
ལ་འོ་ཅག་རྣམས་གཏོར་མ་ཆེན་པོ་ཅིག་བཤམས་ལ་མནའ་ཅིག་བསྒག་རྒྱུ་
ཡིན་པ་ལ་གསུང་སྐད། དེ་ལྟ་བུའི་ཡོན་ཏན་དང་ལྡན་པ་དེ་ནི་རྡོ་རྗེ་འཛིན་པ་
དང་ཁྱད་པར་མེད་པར་གསུངས་ཏེ། མདོར་ན་སློབ་དཔོན་གྱི་ལམ་དུ་འགྲོ་
བར་བྱེད་པ་ལ། མི་ཤེས་དགུ་ཤེས་ཅིག་དགོས། སློབ་མའི་ལམ་དུ་འགྲོ་བ་ལ།
བླ་མ་ལ་བཀའ་དོད་དུ་འཛིན་པ་ཅིག་དགོས་པ་ཡིན་གསུང་། དེ་ལྟར་བླ་མ་
སློབ་མ་ཁྲིད་པར་ནུས་པའི་ཡོན་ཏན་དང་ལྡན་ཡང་། སློབ་མ་བཀྲི་རུ་མི་་་་་
བཏུབ་པའི་དམུ་རྒོད་དུ་སོང་ན་མི་འོང་བས། སློབ་མའི་མཚན་ཉིད་ཀྱང་ལམ་
དུ་བཀྲིར་བཏུབ་པ་ཅིག་དགོས་ཏེ། མཉན་ན་ཚིག་ཟིན། བསམས་ན་དོན་གོ །
བསྒོམས་ན་བློ་ལ་སྐྱེ་བ་ཅིག་དགོས་ཏེ། དེ་ཙུག་མ་ཡིན་པར་སོང་ན། དང་པོར་
ཚིག་མི་ཟིན་ཏེ། གཅིག་ལ་ཕུང་པོ་ལྔའི་འགྲེལ་པ་བཤད་པས། རྣམ་པར་རིག་
བྱེད་མ་ཡིན་པའི་གཟུགས་མ་ཤེས་ནས། རིག་མིན་ཟེར་བ་ལྟར་སོང་ན་བཀྲི་རུ་
མི་བཏུབ་དེ་བས་བསམས་ན་དོན་གོ་བ་སྟེ། བཀག་པ་རྣམས་ནི་ཉེས་དམིགས་
ཤེས་པའི་སྒོ་ནས་མི་སྤྱོད་གནང་བ་རྣམས་ནི་ཕན་ཡོན་ཤེས་པའི་སྒོ་ནས་་
ཉམས་སུ་ལེན་པ་ཅིག་དགོས། ཤེས་ཀྱང་གནང་བཀག་མི་བྱེད་ན་དོན་མ་གོ་བ་
ཡིན། དེ་ནས་སྒོམ་ན་བློ་བཀོལ་དུ་བཏུབ་སྟེ། ཇི་སྐད་བསྟན་པ་རྣམས་རྒྱུད་ལ་
ཝལ་ཝལ་སྐྱེ་ན་བཀྲི་རུ་བཏུབ། དེ་མ་ཡིན་པར་ཆོས་སེམས་པའི་དུས་ན་བཏབ་
པ་མི་བྲོ་བར། མ་བཏབ་པ་ཕ་ཚན་བྲོ་བར་སོང་ན་མི་འོང་སྟེ། དགེ་བཤེས་པའི་
·124.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཞལ་ནས་ཚན་ཅིག་གི་བློ་ལ་བལྟས་ན་ཡོད་ཀྱིས་དང་བྱ་བ་མི་མཉེས་པའི་་་
བཀའ་སྩལ་ཀྱང་གསུང་། སྤྱིར་དད་པ་དང་ཤེས་རབ་གཉིས་ཡོད་ན་ཚེ་བདེ་བ་
ཅིག་ཀྱང་བཀྲིར་བཏུབ་སྟེ། དང་པོ་སངས་རྒྱས་ལ་ཡིད་ཆེས་པའི་དད་པ་སྒོམ་
དུ་བཅུག །དེ་ལ་ཡིད་ཆེས་ཙ་ན་དེས་གསུངས་པའི་ཆོས་ལ་ཡིད་ཆེས་པར་་་་་་
ཆོས་ཀྱང་ཐོག་མར་དལ་འབྱོར་རྙེད་དཀའ་བ་སོགས་པ་རིམ་འགྱུར་བས།
གྱིས་འོག་མ་བརྟན་པར་བྱས་ཤིང་། གོང་མ་ལ་སློབ་པར་བྱེད་པ་ནི། དཔེར་ན་
མ་མ་མཛངས་མས་བུ་ཆུང་སྐྱོང་བ་བཞིན་དུ་བྱེད་པ་སྟེ། ཆོས་སྤྱོད་བཅུ་ཡི་
རྒྱུད་ལས། དཔེར་ན་བུས་པ་གཞོན་ནུ་ལ། །ནུ་ཞོ་ཕྱེ་མར་ཟན་དྲོན་ཤ། །ཚོ་དགུ་
རིམ་པར་བསླབས་པ་ནི། །ཕྱི་ནས་སྲན་མ་འབྲས་ཆན་སོགས། །མང་པོ་ཟོས་
ཀྱང་སྟོབས་འཕེལ་འགྱུར། །དེ་བཞིན་ང་ཡི་སྲས་རྣམས་ཀྱང་། །མདོ་སྡེ་འདུལ་
བ་མངོན་པ་སོགས། །རིམ་པ་རྗེས་ལ་མན་ངག་འདི། །རྟོགས་པས་ཀུན་མཁྱེན་
ཡོངས་སུ་འགྲུབ། །ཅེས་གསུངས་པ་བཞིན་དུ་བྲ་མས་སློབ་མ་སྐྱོང་བའི་ཚུལ་
ཡང་། མ་འཛངས་མ་དེས་བུ་སྐྱོང་བའི་དུས་ན། བུ་ལ་ཤིན་ཏུ་བརྩེ་ཞིང་སྐྱོང་
བའི་རིམ་པ་ལ་མཁས་པས། འཇུ་ཚོད་དང་སྦྱར་ཞིང་སྟེར། དེ་ནས་ཁ་ལག་
ཕྲད་ནས་ཅི་རྙེད་རྙེད་ཟ་བའི་དུས་ན་མ་དེས་སྲུང་བར་བྱེད། དེ་ནས་ཆེར་
སྐྱེས་ཏེ་ཅི་ཟོས་འཇུ་བའི་དུས་ན་ཅི་བྱིན་བུ་ཡི་སྟོབས་སུ་འགྱུར་བ་ཡིན། མ་མ་
ངན་མོ་དེས་བུ་ལ་འུར་མི་ཆེན་པོར་འདོད་པས་ཆེ་བཟང་ཐམས་ཅད་སྔོན་དུ་་
བྱིན་པས། བྲག་རྒྱབ་པའི་དགེ་བསྙེན་ལ་བུ་གསོར་བཅོལ་བའི་གཏམ་རྒྱུད་
བཞིན། ཕོ་བ་ལོག་ནས་འཆི་བར་འགྱུར་བ་ཡིན་གསུང་། དཔེ་དེ་བཞིན་དུ་
རང་ཅག་ཀྱང་ལ་འུར་སངས་རྒྱས་ཀྱི་སར་པན་མཆོངས་བྱ་བར་རིངས་ཀྱང་།
དང་པོ་སངས་རྒྱས་རྗེས་སུ་དྲན་པ་ནས་རིམ་གྱིས་བསྐྱང་བ་ལས་ཐབས་མེད་་་་
འོག་མ་མ་བརྟན་པར་གོང་མ་ལ་ཞུགས་ཀྱང༌། དེས་ལམ་བཅད་པ་ཅི་ཡང་
མེད། ཆབ་རོམ་སྟེང་གི་མཁར་ལས་ཡིན་གསུང༌། ཆོས་མཐོན་པོ་ཟབ་མོའི་
·125.

ཇོ་བོ་ལྷ་འབྲི་སྒང་པས་མཛད།
བདག་པོ་སློབ་དཔོན་ཀླུ་སྒྲུབ་ཡིན་ཏེ་ཡང་པན་མཆོངས་བ་གསུངས་། དེ་ཉིད་
ཚོལ་ལ་ཐོག་མར་ནི། །ཞེས་པ་ལ་སོགས་པ་གསུངས། འཕགས་པ་ལྷས་ཀྱང་།
དང་པོར་བསོད་ནམས་མིན་ལ་བཟློག །ཅེས་པ་ལ་སོགས་པ་གསུངས། ཇོ་བོས་
ཀྱང་། ཐབས་གོམས་དབང་གི་བདག་ཉིད་ཀྱིས། །ཞེས་པ་ལ་སོགས་པ་གསུངས།
དེ་ལྟར་མ་བྱས་ན་ཉེས་པར་འགྱུར་བ་ནི། ཅུང་ཟད་ཐོས་པ་ལ་བརྟེན་ཏེ། །ཞེས་
པ་ལ་སོགས་པ་དང་། ཡང་ཐབས་ལ་བརྟེན་པར་མ་བྱས་པར། སྟོང་པ་ཉིད་ལ་
འཇུག་མི་བྱ། །ཞུགས་ན་ཉེས་པར་འགྱུར་བ་ནི། །ཞུ་བའི་འོག་ཏུ་ཟ་བ་ལ། །
མར་གྱི་ཉིང་ཁུ་ཁ་ར་དང་། །སྦྲང་རྩི་དག་ནི་བདུད་རྩི་ཡིན། །མ་ཞུ་བ་ལ་དུག་
ཏུ་འགྱུར། །དེ་བཞིན་རབ་རྒྱས་བདུད་རྩི་མཆོག །དགོངས་པའི་ཚིག་ལ་མི་
མཁས་ཤིང་། །བྱིས་པའི་བློ་དང་ལྡན་པ་ལ། །མི་བཟོད་པ་ཡི་དུག་ཏུ་འགྱུར། །
ཞེས་གསུང་། དེ་ལྟར་བྱ་བ་ལ་རིངས་པས་མི་ཕན་པའི་དཔེ་གཞན་ཡང་མུ་གེ་
ཆེན་པོ་བྱུང་བའི་དུས་སུ་ས་བོན་བཏབ་མ་ཐག་ཏུ། ལོ་ཐོག་ཁམ་ལོག་གིས་
སོང་ནས་ཟང་རྡོག་རྦ་བ་ཙམ་པ་བྱས་ནས་བཟའ་བ་ལས་རིངས་པ་མེད་དེ།
མྱུ་གུ་ནས་རིམ་གྱིས་བསྐྱེད་པ་ལས་ཐབས་གཞན་མེད། རིངས་པས་མྱུ་གུ་ཐེན་
པས་ཆད་ནས་སླར་འབྲས་བུ་མི་འོང་བ་དང་འདྲ་བ། འོག་མ་མ་བརྟན་པར་
གོང་མ་ལ་བཟང་རིངས་བྱས་པས་གོང་མ་ཡང་མི་འོང་སྟེ། མ་ངན་བུ་ངན་
དང་འདྲ་གསུང་། །བུ་ངན་དེ་དེ་ཟ་བཞིན་འདོད། མ་ངན་དེས་ངའི་བུ་ཟ་ནུས་
ཟེར་ནས་བྱིན་པས། མ་ཞུ་ནས་འཆི་བ་བཞིན་དུ་རང་ཅག་ཀྱང་སངས་རྒྱས་
རྗེས་སུ་དྲན་པ་ནས་རིམ་གྱིས་བརྟན་པར་མ་བྱས་པས། ལ་འུར་སྟོང་པ་ཉིད་
ལ་སོགས་པ་ཟབ་མོའི་དོན་རྣམས་འདོད། སློབ་དཔོན་གྱིས་ཀྱང་དེ་བཤད་
པས། མཇུག་ཏུ་ཕྲ་མེན་མ་ཡི་སོ་ནམ་བཞིན་སོང་བ་ཐམས་ཅད་རྨངས་མ་་་་
བརྟན་པས་ལན་པ་ཡིན་གསུང་། སླར་ཡང་དོན་གཞན་ལ་བརྟེན་ནས། དོན་དེ་
ཉིད་ནི་བཟླས་པ་ཡིན། ཞེས་པའི་ཚུལ་གྱི་སྔ་མ་དེའི་སྣོད་ལྟ་བུར་གསུངས་པ་
·126.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ནི། བླ་མས་སློབ་མ་འཁྲིད་ཚུད་འདི་ཡིན། མ་འཛངས་བུ་ཆུང་བསྙོད་པ་བཞིན་
ནམ། །ནད་གཡོག་འཛངས་པས་ནད་པ་གསོ་བཞིན། །འདོད་ཀྱང་མི་སྟེར་འཇུ་
ཚོད་དེས་འཛིན། །ངེད་ཀྱི་ཉམས་སུ་མྱོང་བས་དེར་གོ །ཇོ་ལེགས་ན་ཚེ་ངེད་
གསུམ་གཡོག་བྱེད། །མུག་ཆེ་ངེད་ལ་བཟའ་རྒྱུ་ཆེ་མེད། །ངེད་རྣམས་གཞན་དུ་
འགྲོ་བར་རིངས་པས། །ནད་པ་མྱུར་དུ་རྟས་པར་འདོད་ལ། །རྟས་ཐབས་
བཟའ་བཟང་ཟོས་པ་ཡིན་ཡང༌། །བརྟས་ཀྱིས་དོགས་འདྲ་ཆུང་ངུ་ཉུང་སྟེར། །
དགེ་བཤེས་ཚོས་ཀྱང་ངེད་ཀྱིས་དེར་གོ །དེ་བས་ཀྱང་བླ་མ་སློབ་མ་དྲོད་མེད། །
ཅེས་གསུངས་སོ། །དགེ་བཤེས་ཉིད་ཀྱི་སྐུ་ཉམས་སུ་བསྟར་བའི་གདམས་ངག་
གལ་ཆེ་ནས་གསུངས་པ་སྟེ། མས་བུ་ལ་བསྙོད་པའི་དཔེ་ནི་སྔར་གསུངས་པ་
དེ་ཉིད་དོ། །ནད་གཡོག་འཛངས་པས་ནད་པ་གསོ་བ་བཞིན་དུ་བསྐྱང་བ་ནི།
བྲག་རྒྱབ་པའི་བཙུན་པ་བཟང་པོ་ཇོ་ལེགས་ཟེར་བ་ཅིག །པོ་ཏོ་བ་ལས་ཀྱང་
སྔ་བ་ནས་དགེ་བཤེས་སྟོན་པའི་ཕྱགས་ཕྱིར་བཞུགས་པ་དེ་བསྙུང་བས། དེའི་
ནད་གཡོག་པོ་ཏོ་བ་དང་། ཕུ་ཆུང་པ་དང་དགེ་ཚུལ་ཅིག་དང་གསུམ་གྱིས་
བྱེད་པ་ལ། མུ་གེ་ཆེ་བས་ཁོང་རྣམས་ལ་རྒྱགས་ཙམ་མེད་པས། གཞན་དུ་འགྲོ་
བར་རིངས་ཀྱང་། ནད་པ་མ་གསོས་པས། ད་ནད་པ་མྱུར་དུ་བརྟས་པ་འདོད།
ནད་པ་ཡང་དང་ཁ་བྱེ་ནས་ཅིག་ཆར་ཟས་སྐོམ་འདོད། ཟས་སྐོམ་བཟང་པོ་
ཟོས་ན་ནད་པ་བརྟས་པའི་ཐབས་ཡིན་ཀྱང་། འདོད་ཚད་བྱིན་ན་ནད་ལོག་
ནས་སླར་ལ་རིང་རྒྱང་གིས་སོང་གིས་དོགས་པས། ཟས་ཆེ་བ་འདོད་ཀྱང་ཆུང་
དུ་སྟེར། སྐོམ་མང་དུ་འདོད་ཀྱང་ཉུང་དུ་སྟེར་བ་དེ་ལ་བརྟེན་ནས། ངེད་ཀྱི་
དགེ་བཤེས་སྟོན་པས་རིམ་གྱིས་སྟོན་པ་ཡང་དེ་ལྟ་བུ་ཞིག་ཡིན་པར་བྱུང་སྙམ་་
དུ་གོ་སྟེ། དེ་བས་ན། བླ་མ་དགོས་སྙམ་པ་ཅིག་བྱུང་གསུང་། ཡང་གཙང་བུ་
སྒོམ་ཆུང་སྦྲགས་ཀྱི་སྤེའུ་ཀེ་རུ་ན། བྲག་ལ་གཅིག་པུར་སྒོམ་གྱིན་བཞུགས་པའི་
དུས་ན། བྲག་གི་དཀན་བཟར་པོ་ལ་ཁུག་རྟའི་ཚང་འཆའ་བ་ལ། བྱ་ལ་ཚེགས་
·127.

ཇོ་བོ་ལྷ་འབྲི་སྒང་པས་མཛད།
ཆེ་བར་འདུག་པས། དགེ་བཤེས་ཀྱིས་གྲོགས་བྱ་བར་དགོངས་ནས། འདག་
པའི་སྐྱོར་སྐྱོར་མཛད་པས་མོད་ལ་ཐང་ལ་བགོ་གིན་སོང་ནས། བྱ་ཁོ་རང་ཇི་
ལྟར་བྱེད་བལྟས་པས། ཉག་སྤྱིན་པོའི་སྐྱོ་མ་ཁར་བཅུག་འོངས་ནས། དང་པོར་
རི་མོ་ཅིག་བྱས། དེ་སྐམས་སུ་བཅུག །ཡང་དེ་ལྟར་བྱས་ནས་དེའི་སྟེང་དུ་
འདག་པ་ཡམ་ཅིག་བཏང་ནས། བརྗེད་པ་བཞིན་དུ་འཇོག །ད་མི་བྱེད་དམ་
སྙམ་ཙ་ན་ཡང་བྱེད་པར་འདུག་ནས། དེར་ཁོང་གིས་ཀྱང་བྱ་རང་བྱེད་པ་་་་
བཞིན་དུ་བྱས་པ་བྱའི་ཚང་མང་དུ་ཟིན། བྱ་ཁོ་རང་དང་མ་མཐུན་པ་ཡོ་་་་་
མཆུས་བཅོས་ནས་ཚང་དེ་ཡོ་ལོངས་སྤྱད་པས། ཁོང་གི་ཞལ་ནས ངས་བྱའི་
ཚང་ལ་བརྟེན་ནས་ཆོག་གོ་གསུང༌། ཡང་པོ་ཏོ་བ་འབྲི་མོའི་ཕྲུ་གུ་ལ་ཁར་ཁྲིད་
པ་ལ་བརྟེན་ནས་ཆོས་གོ་གསུང༌། འབན་སྒོམ་གྱིས་ཞལ་བ་བྱས་པས་གོས་ཀྱིན་
སོང་བས། དེ་ལ་བརྟེན་ནས་ཆོ་གོ་གསུང་སྐད་དེ། དེ་ཡང་ཨེ་རེ་འདོད་ཀྱིས་མི་
འོང་བས། དགེ་བཤེས་པ་རྣམས་སྔ་མ་བརྟན་པར་བྱས་ཤིང་ཕྱི་མ་གསུང་བ་དེ་
ལྟར་ཡིན་པར་འདུག །ངེད་སྔ་མ་སྔ་མ་མ་བརྟན་པར་ཕྱི་མ་འདོད་པས་མ་
བརྟན་ཏེ་ཞལ་བབ་གོགས་པ་བཞིན་དུ་བབས་པ་དང་། སྡེ་འཁྲུག་བྱེད་པ་ལ་
སོགས་པའི་མ་བཏུབ་པ་སྣ་ཚོགས་བྱུང་བ་ཡིན། དེ་བས་ན་བླ་མས་ཚོད་འཛིན་
དགོས་སློབ་མ་ལ་ཉམ་དྲོད་མེད་གསུང་། འོ་ན་དཔེ་ལྟ་བུའི་སློབ་མ་བསྐྱང་
དགོས་པའི་ཆོས་དེ་རང་གང་ཡིན་སྙམ་ན། དེ་སྟོན་པ་ནི། མི་དང་འདྲ་ཞིང་
གྲུབ་དང་འགུལ་ན། །དཔོན་གྱིས་སློབ་མ་འདི་ལྟར་སྦྱོར་ཡིན། །སྟོན་པའི་ཡོན་
ཏན་ཇི་བཞིན་བསམས་པས། །སྐྱབས་སུ་བཏང་སྟེ་སངས་རྒྱས་པར་གཞུག །དེ་
ནས་དལ་འབྱོར་རྙེད་དཀས་སྣ་དྲངས། །འཆི་བ་རྗེས་སུ་དྲན་པ་ལ་སྦྱར། །དེ་
ནས་དགེ་བཅུ་མི་དགེ་བཅུ་བསྟན། །དེ་སེམས་དེ་སྒོམ་དེ་ལྟ་བུ་བཀླག །དེ་ནས་
བདེན་བཞི་རྟག་ཏུ་བསམ་པས། །འཁོར་བའི་ཉེས་པ་མཐའ་དག་ཤེས་བྱ། །
བདག་ཅི་འདྲ་བ་དེ་འདྲར་ཤེས་པས། །ཀུན་ལ་བྱམས་དང་སྙིང་རྗེས་འཇུག་
*·128.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བྱ། །དེས་བསྐྱེད་བྱང་ཆུབ་སེམས་དང་ལྡན་ན། །དེ་ལ་ཆོས་རྣམས་ཐམས་ཅད་
ཀུན་གནས། ཁ་ཆེམས་རླུང་ལ་བསྐུར་ན་དེ་ཡིན། །ཞེས་གསུངས། དེ་ཡང་སློབ་
དཔོན་ཐོགས་མེད་ཀྱི་ཀུན་ལས་བཏུས་ནས། དང་པོར། ངུ་དང་ཅི་ཕྱིར་ཉེར་
ལེན་དང་། །མཚན་ཉིད་དེ་ཡི་རྣམ་གཞག་དང༌། །ཞེས་པ་ལ་སོགས་པ་སྡོམ་
ཅིག་གསུངས། དེ་ནས་རྒྱས་པར་གསུངས་པ་བཞིན་དུ་འདིར་ཡང་མདོར་་་་
བསྟན་དང་རྒྱས་པར་བཤད་པ་གཉིས་སྟོན་པ་ལ། དང་པོ་བཀའ་གདམས་
སྐད་པའི་སྒྲ་བོ་ཆེ་དེ་ལུས་རྣམ་གཞག་གི་ཚུལ་གྱིས་མདོར་བསྟན་པ་འདི་ཚོ་་་་་
ཡིན་གསུང་། དེ་ཡང་ཆོས་ཐམས་ཅད་ཀྱི་དཔང་པོར་སངས་རྒྱས་སྒྲུབ་དགོས་
པ་ཡིན་ཏེ། འོ་སྐོལ་བ་བོ་རེ་རེ་ནས་ས་མཐའ་བཅགས། གནམ་མཐའ་བསྐོར།
ས་བརྒྱད་པར་ཕྱིན་པ་སྐད་བྱེད་ཀྱང་། ཐོ་བ་སྒོས་ལྡི་ལ་ལྦ་བ་བཅོས་པའི་
གཏམ་བཞིན་དུ། ད་དུང་སངས་རྒྱས་ཀྱི་བསྟན་པའི་སྒོར་མ་ཚུད་པ་རང་དྲུང་
ན་ཡོད་ཉེན་ཆེ་བ་ཡིན་གསུང༌། དེའི་སྒོར་ཚུད་པ་ལ་སྐྱབས་སུ་འགྲོ་བའི་སྡོམ་
པ་དང་ལྡན་པ་ཅིག་དགོས་པ་ལ། སངས་རྒྱས་ཨ་པོ་ལ་མ་གྲུབ་ཟེར་བར་སོང་
ཉེན་ཡང་གསུང་། སྐྱབས་སུ་འགྲོ་བ་ལ་ལུགས་གཉིས་ཡོད་པ་ལ་རྣལ་མར་སོང་
ན་དང་པོ་སངས་རྒྱས་ཀྱི་ཡོན་ཏན་རྣམས་བསམས་པས། དེ་ལ་ཡིད་ཆེས་ཙ་ན་
སྐྱབས་སུ་འགྲོ་བ་དང་། བསླབ་བྱ་ལ་སློབ་དགོས་པ་ཡིན་ཏེ། སྔོན་དུ་སྐྱབས་སུ་
སོང་ནས། ཡོན་ཏན་ཕྱིས་བསམས་ཀྱང་བཏུབ་གསུང༌། དེ་ལ་སངས་རྒྱས་རྗེས་
སུ་དྲན་པ་ནི། དགེ་བཤེས་དེའི་ཞལ་ནས། ངེད་ལ་དང་པོ་སངས་རྒྱས་རྗེས་སུ་
དྲན་པ་དང་། དལ་འབྱོར་རྙེད་པར་དཀའ་བ་ནས་འཁྲིད་པ་ལ། ཕྱིས་གྲ་པ་
མང་དུ་སོང་བ་དང་། བགྲེས་པས་མི་རྟག་པ་ནས་འཁྲིད་པ་ལས་མ་བྱུང་བ་
གདུག་གསུང་། དགེ་བཤེས་སྟོན་པས་ཡ་གད་པའི་གསང་སྟེ་སློབ་དཔོན་སྟོན
པ་བློ་གྲོས་འབར་བྱ་བ་འོན་ན་བཞུགས་པ་དེ་ལ་སྐྱེས་བུ་འབྲིང་མན་ཆད་་་་་་་་
བཞག་ནས། བྱས་པ་ཤེས་པ་ནས་ཁྲིད་པས། ཕྱིས་པོ་ཏོ་བའི་སྤྱན་སྔ་ན་དགེ་
·129.

ཇོ་བོ་ལྷ་འབྲི་སྒང་པས་མཛད།
བཤེས་སྟོན་པས་ངེད་ལ་རྨངས་འདི་རྣམས་མ་གནང་བ་དེ་ཇི་ལྟར་ལགས་ན་་་
གསུང་གིན་ཀྱང་འདུག་གསུང་སྐད། དེ་ལ་སངས་རྒྱས་ཀྱི་ཡོན་ཏན་ནི། དང་པོ་
ཆུང་ངུ་ནས་ཇེ་ཆེ་ཆེར་སྒོམ་པ་ཡིན་གསུང་། དེ་ལས་མངས་ན་ཡང་མི་འོང་
ཉུངས་ན་ཡང་མི་གོ་བས། རྒྱུའི་ཡོན་ཏན་དང་འབྲས་བུའི་ཡོན་ཏན་གཉིས་ཀྱི་
ཚུལ་གྱིས་ཡང་དང་ཡང་དུ་བསྒོམས་པས་དེ་ལ་ངེས་ཤེས་སྐྱེས་ནས་ཡིད་ཆེས་་་
ཙ་ན་དེས་གསུངས་པའི་ཆོས་ལ་ཡིད་ཆེས་པར་འགྱུར་བས་ཆོས་ཀྱང་ཐོག་་་་་་་
མར་དལ་འབྱོར་རྙེད་པར་དཀའ་བས་སྣ་དྲངས་ནས་སྒོམ་དགོས་ཏེ། དེ་ལ་
དལ་བ་ནི་མི་ཁོམ་པ་བརྒྱད་ལས་ལོག་པ་ཡིན་ལ། འབྱོར་པ་ནི་རང་འབྱོར་ལྔ་
དང་། གཞན་འབྱོར་ལྔ་དང་ལྡན་པའོ། །དེ་ལྟ་བུའི་རྟེན་ཁྱད་པར་དུ་འཕགས་
པ་དེའི་སྟེང་ན། དེ་རིང་གི་ཉི་མ་ལ་ཕྱིན་ནས་འདུག་པ་ཡིན་ཏེ། འདི་ཡང་ཤིན
ཏུ་རྙེད་པར་དཀའ་བ་ནི།དཔེར་ན་རྒྱ་མཚོའི་གཉའ་ཤིང་གི་བུ་གར་རུས་སྦལ་
ཚུད་པ་དང་། གྱང་ལ་སྲན་མ་ཆགས་པ་ལས་དཀའ་བར་གསུངས་པ་དེ་ཡིན་
ཏེ། དོན་རྒྱུད་ལ་སྐྱེ་བ་དགོས་པ་ཡིན། ཚིག་དེ་དང་སྙེམ་སློང་བ་ཚུན་ཆད་ཀྱི་ཁ་
ནས་འོང་སྟེ། དེས་མི་ཕན་གསུང་། ཡ་གད་པའི་ཞལ་ནས། ང་ནི་འདི་ལ་
འཕྲིག་ཅིག་ཚུད་པས་ཆོས་ཡོད་དེ་ནས་བྱུང་གསུང༌། དེ་ནས་རྙེད་པར་དཀའ་
བ་འཇིག་པར་སླ་བའི་མི་རྟག་པ་འཆི་བ་རྗེས་སུ་དྲན་པ་འདིས། ལྕག་བཏབ་
ནས་ཚེ་འདིའི་ཤི་སྦར་འབྲེལ་དགོས་ཏེ། མ་ཤི་བ་སྔར་མ་བྱུང་། ད་མི་འབྱུང་།
སྐྱེས་པའི་མཐའ་དེ་ལས་མ་འདས་པས། རང་གི་ཕའི་བདུན་བརྒྱུད། མའི་
བདུན་བརྒྱུད། ཉེ་འབྲེལ་ཁྱིམ་མཚེས་ཡུལ་མི་རྣམས་སྔར་ལུས་པ་གཅིག་ཀྱང་
མེད་པར་ཤི་བ་ཡིན། དེའི་དུས་ན་ཐམས་ཅད་བཞག །ཐ་མ་ཚེ་ཧྲིལ་གྱིས་
བསྐྱངས་པའི་རང་གི་ལུས་ཀྱང་། སློག་རུལ་བོར་བ་བཞིན་དུ་བྱས་ནས། རང་
གཅིག་ཏུ་གཉིས་སུ་མེད་པར་ཕ་རོལ་ཏུ་ཕྱད་ཀྱིས་སོང་བ་དེ་ཁོ་ན་འདྲ་བ་་་་་་
ཅིག་རང་ལ་ཡང་འོང་སྟེ། དེ་ཡང་ནམ་ཡོང་ཆ་མེད། དོ་ནུབ་རང་མི་འོང་བའི་
·130

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རྡོལ་མེད་པ་ཡིན། གླིང་གཞན་ཀུན་ཚེ་ལས་ངེས་པ་ཡོད་ཀྱང་། འཛམ་བུ་གླིང་
པའི་ཚེ་ལ་ངེས་པ་མེད། མའི་ལྟོ་ཉིད་དུ་ཡང་འཆི། གོག་ཐལ་ཐུལ་ན་འཆི།
གཞོན་ནུ་ལ་འཆི། དར་ལ་བབས་པ་ལ་འཆི། མཐར་སྐྱེལ་ནས་འཆི་བ་སྲིད་པ་
ཙམ་ལས་མེད། མཐར་སྐྱོལ་བའི་དབང་དུ་བྱས་ཀྱང་། ཚེ་ལོ་དྲུག་ཅུ་ཙམ་ལས་
མེད། དེ་ཐུབ་པ་ཤིན་ཏུ་དཀའ་སྟེ། བློ་བུར་གྱི་རྐྱེན་བསམ་གྱིས་མི་ཁྱབ་པའི་
ནང་ན་འོ་སྐོལ་རྣམས་སྦུད་དེ་ཞུགས་ནས་འདུག་པ་ཡིན། རླུང་ནག་འཚུབ་
མའི་ནང་དུ་མར་མེ་ཆུང་ངུ་ཅིག་བཞག་ན། མོད་ལ་ཐུམ་གྱིས་འགྲོ་བ་ལྟར་
རྐྱེན་ཅི་ཡང་རུང་བ་ཅིག་གིས་སྦུད་ཀྱིས་འགྲོ་བ་ཚེགས་མེད་པར་འདུག་པ་་
ཡིན། འདི་ལ་ལུང་ཡང་མི་དགོས་རིགས་པ་ཡང་མི་དགོས། མངོན་སུམ་དུ་གྲུབ་
ཀྱང་ལྐོག་ཏུ་གྱུར་པ་བཞིན་དུ་སང་ནས། ཡིད་ཆེས་པ་ཡེ་མི་འོང་བ་འདི་ཡི་
མུག་གསུང་། པོ་ཏོ་བའི་ཞལ་ནས། ཡེ་མི་སྡོད་པར་འགྲོ་ངེས་པར་སྣང་བ་ལ།
འདི་ཁོ་ན་བློ་ལ་མི་སྐྱེ་བ་ཡི་རེ་མུག་སྙམ་ནས་མྱ་ངན་ཆེན་པོ་བྱས་པ་ལ། ཕྱིས་
ཆོས་ཀུན་བལྟས་ཙ་ན། ཆོས་ཐམས་ཅད་ནན་ཏན་ཆེ་བར་གསུངས་འདུག་
པས། ང་གཅིག་པུར་མ་ཟད་ཐམས་ཅད་ལ་དེ་ལྟར་ཡིན་པར་བྱུང་སྙམ་ནས་མྱ་
ངན་ཅིག་སངས། ས་ལ་གནས་པ་རྣམས་ལ་ཡང་འདི་སྒོམ་པར་གསུངས་པར་
གསུངས་འདུག་པས་ངས་ནི་འདི་ཡང་སྒོམ་དགོས་པར་མཐོང་བ་ལས། སྟོན་
ཆེན་ཀུན་ན་རེ། འཆི་བ་དེ་སྒོམ་མི་འཚལ་བར་འོང་མཆི་ཡི་ཟེར་ནས། བཀྱོན
སྐད་དེ། བཀྱོན་མཁན་ཀུན་ནི་འཆི་བ་འོང་འོང་ཡེ་མི་འདྲ་བ་འདུག་ན་གསུང་
སྐད། དེ་ཡང་བྱིས་པ་ཙ་ན་སླར་ལ་འཆི་བའི་མཚེར་བ་འདྲ་བ་ཅིག་འོང་བར་
འདུག་པ་ལ་རྒས་ཀྱིས་བརྗེད་ནས་མི་འོང་བར་འདུག་གསུང་། དགེ་བཤེས་ཕུ་
ཆུང་བས་བྱིས་པ་ཙ་ན་འཆི་བ་དྲན་པས་བློ་མ་བདེ་ནས་མ་ལ་དྲིས་པས།
འཇིགས་མི་དགོས་བརྗེད་ནས་འགྲོ་བ་ཡིན་ཟེར་སྐད་དེ། དེ་བཞིན་དུ་སོང་
ནས་རྒས་ནས་འཆི་ཁ་ཚུན་ཆད་དུ་ཤི་ནས་ཀྱང་ལོག་འོང་བ་ལྟར་ཁ་ཆེམས་་་་་
·131·

ཇོ་བོ་ལྷ་འབྲི་སྒང་པས་མཛད།
འབོགས་ཀྱིན་བྱེད་པར་སོང་བ་ལ་ཆོས་མི་འོང་བས་སྙིང་ཐག་པ་རུས་པའི་་་
གཏིང་ནས་རུས་ཤིང་དང་བཅས་པ་ཅིག་གིས་ཡང་དང་ཡང་དུ་སེམས། ཞར་
ལ་ཚོགས་གསོག་སྒྲིབ་པ་སྦྱངས། ལྷ་དང་བླ་མ་ལ་གསོལ་བ་འདེབས་ཤིང་།
རྒྱུད་ལ་ཅི་སྐྱེ་བྱེད་དགོས་པ་ཡིན། འདི་གཅིག་རྒྱུད་ལ་སྐྱེས་ན་ཚེ་འདིར་མི་
སྡོད་པར་ཕ་རོལ་ཏུ་འགྲོ་བར་ཤེས་ཙ་ན། སྐྱེ་བ་ཕྱི་མ་དྲན་པ་ཅིག་ཀྱང་གཟོད་
འོང་བ་ཡིན་ཏེ། ཤི་བའི་རྟིང་ལ་ནམ་མཁའ་ལ་སྤྲིན་དེངས་པའམ་མཚོ་ལ་་
འཁྱག་ཞུ་བ་ལྟར་ཅང་མེད་དུ་མི་འགྲོ་ཡང་སྐྱེ་བ་ཡིན། སྐྱེ་བ་བྱེད་པའི་རྒྱུ་ཡང་
ཕྱ་དང་དབང་ཕྱུག་དང་དབང་ཕྱུག་ལ་སོགས་པ་མིན། ལས་ལ་སྐྱེ་བ་ཡིན་་་་་
ལས་དགེ་མི་དགེ་མི་གཡོ་བའི་ལས་གསུམ་གྱི་རྐྱེན་སྲེད་ལེན་གྱིས་མཚམས་་་་་་་
སྦྱར་བས་ཁམས་གསུམ་འཁོར་བར་སྐྱེ་བ་ཡིན་པས། དེ་ལ་བླ་མ་གཅིག་གིས་
དགེ་བ་བཅུ་བསྟེན་པའི་ཕན་ཡོན་དང༌། མི་དགེ་བཅུ་བསྟེན་པའི་ཉེས་་་་་་
དམིགས་ལ་སོགས་པ་བསྟན་ནས། དེའི་དོན་ལ་སེམས་ཤིང་བསྒོམ། དེ་ལྟ་བུའི་
སྟོན་པའི་མདོ་བསྟན་བཅོས་རྣམས་བལྟ་ཀློག །དེ་ལྟར་བྱས་པས་ལས་དང་
འབྲས་བུ་ལ་ངེས་ཤེས་སྐྱེས་ནས་འདུན་པ་ཞེ་སྡང་འཇིགས་པ་རྨོངས་པས་་་་་་
ཆོས་ལ་མི་འདའ་ཙ་ན་སྐྱེས་བུ་ཆུང་ངུའི་བློ་སྣ་ཉུག་གིས་བྱུང་བ་ཡིན་ཏེ། དེ་ཙ་
ན་དགེ་བསྙེན་གྱིས་སྡོམ་པ་སྐྱེ་བ་ཡིན། དེ་བླངས་ནས་དེའི་གཏན་ཁྲིམས་ལྟ་བུ་
མི་དགེ་བ་བཅུ་སྤོང་ཞིང་དགེ་བ་བཅུ་ཉམས་སུ་ལེན་པར་བྱེད་པ་ཡིན་གསུང་།
དེ་ལྟར་བྱས་པ་མཐོ་རིས་ལྷ་མི་ཅིག་ཐོབ་ནས་འོང་སྟེ། དེས་ཀྱང་གོ་མི་ཆོད། ཡ་
གི་སྲིད་པའི་རྩེ་མོ་ནས། མ་གི་མནར་མེད་ཀྱིས་སེམས་ཅན་དམྱལ་བ་ཡན་ཆད་
ཁམས་གསུམ་འཁོར་བ་གང་དུ་སྐྱེས་ཀྱང་བདེ་བའི་གནས་སྐབས་ཅིག་ཀྱང་་་་
མེད། སྡུག་བསྔལ་གྱི་མེ་ཆེན་པོ་འབར་ནས་འདུག་པ་དེ་སྡུག་བསྔལ་གྱི་བདེན་
པར་ཤེས་པས། དེ་ལས་ཡིད་བྱུང་ནས་སྤོང་བར་འདོད་པ་ལ། སྡུག་བསྔལ་
དངོས་སྤང་དུ་མི་བཏུབ། དེའི་རྒྱུ་སྤོང་དགོས་པ་ཡིན། རྒྱུ་གང་ཡིན་ན་ལས་
·132·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དང་ཉོན་མོངས་པའི་ཀུན་འབྱུང་ཡིན་པས་དེ་སྤོང་བར་བྱེད། དེ་ལྟར་འཁོར་
བ་རྒྱུ་འབྲས་གཉིས་སྤངས་པས། དེ་དག་དང་བྲལ་བའི་འགོག་པ་མྱ་ངན་ལས་
འདས་པ་ཐོབ་པར་འགྱུར་བ་ཡིན། དེ་རྒྱུ་མེད་དུ་མི་འོང་བས། རྒྱུ་ལམ་གྱི་
བདེན་པ་བསླབ་པ་གསུམ་ལ་སློབ་པར་བྱེད་པ་ལ། ལྷག་པར་ཚུལ་ཁྲིམས་ཀྱི་
བསླབ་པ་ཆུའི་ཆུ་ལོན་ནམ། དོང་གི་ཁ་ཆོད་ལྟ་བུས་འདོད་པ་རྣམས་བཙན་
ཆོད་དུ་སྤོང་བར་བྱེད་པ་ཡིན་ཏེ། དེ་ལ་བརྟེན་ནས་ཉོན་མོངས་པ་མངོན་གྱུར་
ཞི་བར་བྱེད་པའི་ཏིང་ངེ་འཛིན་སྐྱེ། དེ་ལ་བརྟེན་ནས་ཉོན་མོངས་པའི་ས་བོན་
བག་ལ་ཉལ་སྤོང་བར་བྱེད་པའི་ལྷག་མཐོང་ཤེས་རབ་སྐྱེ་བ་ཡིན་པས། ལམ་
བསླབ་པ་གསུམ་ལ་སློབ་པར་བྱས་པ་ལ། བརྩོན་འགྲུས་མགོ་བོ་འམ་གོས་ལ་མེ་
ཤོར་བ་གསོད་པ་བས་རིངས་པར་གྱུར་ཙ་ན། སྐྱེས་བུ་འབྲིང་གི་སློབ་སྐྱེས་པ་
ཡིན་གསུང་། དེ་ཙ་ན་རང་ལ་སྙིང་རྗེ་སྐྱེ་བ་ཡིན་པས། དེར་རང་གི་ཉམས་ལ་
དཔགས་ནས་གཞན་ལ་ཡང་སྐྱེ་སྟེ། གཞན་དེ་ཅིར་མི་འོང་བ་མ་ཡིན། འཁོར་
བ་ཐོག་མ་མེད་པ་ནས་ཀྱེ་མ་དྲིན་ཅན་ཤ་སྟག་ཡིན་པས། གཅེས་ཤིང་སྙིང་དུ་
སྡུག་ལ་ཡིད་དུ་འོང་བར་འཛིན་པའི་བྱམས་པ་དང་སྡུག་བསྔལ་ལ་མི་བཟོད་་་
པའི་སྙིང་རྗེ་དང༌། དེས་འཕངས་པའི་ལྷག་པའི་བསམ་པ་རྣམ་པར་དག་པའི་
ཚན་གྱིས་ཕུལ་ནས། སེམས་ཅན་གྱི་དོན་དུ་རྫོགས་པའི་སངས་རྒྱས་ཐོབ་པར་
འདོད་པའི་བྱང་ཆུབ་ཀྱི་སེམས་རྣམ་པ་གཉིས་བསྐྱེད་ནས། ཕ་རོལ་ཏུ་ཕྱིན་པ་
དྲུག་གི་ལམ་དུ་ཞུགས་ཏེ། ༴ཐབས་ཤེས་མ་བྲལ་བར་བསླབས་པ་ལས། འབྲས་བུ་
་་མི་་་་རྣམ་པ་ཐམས་ཅད་མཁྱེན་པའི་སངས་རྒྱས་ཐོབ་ནས་འགྲོ་བའི་དོན་རྒྱུན་
འཆད་པར་འབྱུང་བ་ཆོས་ཉིད་ཡིན་གསུང་། དེ་ཡང་དགེ་བཤེས་སྟོན་པའི་
ཞལ་ནས་འདི་ལྐོག་ཏུ་ཟློ་བའི་ཆོས་ཡིན་པ་ལ། བསྟན་པ་ཉམས་དམའ་བས་
ཚོགས་སུ་བཟླས་པ་ཡིན་ཏེ། ལས་དང་སྐལ་བར་ལྡན་པ་རྣམས་ལ་ཁ་
རླུང་ལ་བསྐུར་བ་ཡིན་གསུང་བ་ལེགས་པར་གདའ། དེ་ཡང་མི་ཁ་ཅིག་གིས་མི་
·133.

ཇོ་བོ་ལྷ་འབྲི་སྒང་པས་མཛད།
གཅིག་བཟུང་ནས་དབེན་པ་ཅིག་ཏུ་ཁྲིད་ནས་གསོད་པ་ལ་མི་དེ་ན་རེ། ཨེན་
ཅིག་མ་གསད་ཅིག་ངས་ཁ་ཆེམས་འཇོག་ཟེར་བ་ལ། དེ་རྣམས་ཀྱིས་མི་ཁྱོད་
གླེན་པ་ཅིག་འདུག །ངེད་ཚོས་ནི་མི་ཟློ། གཞན་ནི་སུ་ཡང་མེད་ཁ་ཆེམས་སུ་ལ་
བསྐུར་བྱས་པས། ཁོ་ན་རེ། རླུང་པོ་ལ་བསྐུར་ཟེར་ནས། འདི་རྣམས་ཀྱིས་ང་
ཉེས་པ་མེད་པར་འདི་ལྟར་བསད་ནས། ང་ལ་མི་ཡོད་ན་ཡང་དེ་ལྟར་མི་ཤ་
ལོང་ཞིག་ཟེར། དེ་ནས་དེ་བསད་པ་ལས། ཕྱིས་སུ་ཅིག་གིས་ངོ་མཚར་ཆེ་ནས།
རང་གི་ཆུང་མ་ལ་བཟླས། ཆུང་མས་གསང་མ་ཐུབ་སྟེ་ཁྱིམ་མཚེས་མོ་ལ་བཟླས་
པས། ཕར་ཕར་ལ་དེའི་ཉེ་ཚན་གན་དུ་རྟོལ་ནས། དེ་ཁོ་ན་བཞིན་དུ་བསད་
ནས་ལན་བླངས་ལོ། །དེ་བཞིན་གསོད་མི་དང་འདྲ་བ་ཁྱེད་ཚོ་དེ་བཞིན་མི་
བྱེད་ཀྱང་། ཕྱིས་ཙ་ན་དད་པ་དང་ཕྲད་ནས། འདི་ལྟར་བྱེད་དུ་གསུང་གསུང་།
དེ་ལྟར་ཇོ་བོས་དགེ་བཤེས་སྟོན་པ་ལ་སྐྱེས་བུ་གསུམ་གྱི་རིམ་པ་འདི་གསུངས།
དགེ་བཤེས་ཀྱིས་ཀྱང་ཇོ་བོའི་གདམས་ངག་གི་མཐིལ་བྱུང་བ་གཅིག་དགོངས་་
ནས། ཨ་ཏི་ཤ་ལ་ལམ་གྱི་རིམ་པ་འདི་དགེ་བཤེས་ཁོ་ལ་ཅིག་གསུངས་ན་ཞུས་
པ་ལ། ཁྱོད་དེ་སྐད་ཟེར་རམ་ཁོ་རྒྱལ་པོ་དེ་ལྟ་བུ་ཡིན་པས་འདི་མི་ཕན་་་་་་
གསུངས་ནས། སྔགས་ཀྱི་སྒྲུབ་ཐབས་འདྲ་བ་གསུངས་པ་ཡིན་པར་གདའ་་་་
གསུང༌། དེ་ལྟར་རིམ་གྱིས་སློབ་པར་བྱེད་པ་དེ་ལོང་ཡོད་པའི་ཆོས་སུ་འདུག་
པས། དེ་བས་སླ་བའི་འཇུག་ཚུལ་གཞན་མེད་དམ་ཞེ་ན། ལམ་ལ་འདམ་ག་
གཞན་མེད་པར་སྟོན་པ་ནི། དེ་བས་དེ་ལྟར་འཇུག་པར་བྱ་ཡི། བན་གྱི་
མཆོངས་ས་གང་ན་ཡང་མེད། དེ་ཡང་འདི་ལྟར་གསུངས་པས་ཤེས་ཏེ། གངས་
རྒྱར་སྒྲོན་མ་གསུང་བའི་སྐབས་སུ་གོ་རིམས་ཇི་ལྟར་བསླབ་པ་གསུངས་ནས།
མདོ་ཁམས་མགར་བའི་གཏམ་རྒྱུད་དཔེར་བྱས། ང་ལ་ཕས་བསླབས་བཟོ་ནི་
དེ་ཡིན། །ཇོ་བཙུན་ང་ལ་རྒན་ཆོས་སློབས་ཟེར། །གཞོན་དུས་ཐོ་ལེ་ཕན་སོགས་
སྐྱོང་སྐྱོང་། །ད་ནི་རྒས་ནས་ཆོས་ལ་ཞུགས་པས། །མཁོ་ནི་མཁོ་སྟེ་ངའི་ཆོས་དེ་
་·134

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཡིན། །རྒན་ཆོས་གཞོན་ཆོས་ང་ལ་གཉིས་མེད། །ཅེས་གསུངས་སོ། །དེ་བས་ན་
དེ་ལྟར་སྐྱེས་བུ་གསུམ་ལ་རིམ་གྱིས་བསླབ་པར་བྱ་བ་ལས། ལེའུར་སངས་རྒྱས་
ཀྱི་སར་པན་གྱིས་མཆོངས་ས་མེད་པས། དགེ་བཤེས་གསང་ཕུ་བའི་ཞལ་ནས།
འགྲོ་ནི་ཡེ་འགྲོ་པན་གྱིས་མཆོངས་ས་མེད། ཉ་ནི་བགས་ཀྱིས་ཟ། རི་བོ་དལ་
གྱིས་འཛེག །དོན་ཆེན་རིམ་གྱིས་གཉེར་བྱ་བ་ཡིན་གསུངས། དེ་ལྟར་ཡིན་པའི་
ཤེས་བྱེད་ཀྱང་། རྒྱལ་གྱི་གངས་རྒྱ་མོར། དགེ་བཤེས་གྲགས་རྒྱལ་གྱིས་བྱང་ཆུབ་
ལམ་གྱི་སྒྲོན་མ་ཞུས་ནས་གསུང་བའི་སྐབས་སུ་འདི་སྐད་གསུངས་ཏེ། རྦ་ཙ་ཀླུ་
རྡོར་བྱ་བའི་གཙོ་བོར་རྒད་པོ་ཅིག་རབ་ཏུ་བྱུང་ནས། པོ་ཏོ་བ་ལ་ཆོས་ཉན་པ་
ལ། ཁོ་ཤེད་དགེ་བཤེས་ལགས། རིམ་གྱིས་སློབ་པ་དེ་གཞོན་པ་ལོང་ཡོད་པ་
རྣམས་ཀྱི་ཆོས་སུ་འདུག །ང་རྒས་པས་ལོང་མེད་རྒན་པོའི་ཆོས་ཅིག་ཞུ་བྱས་
པས་ཚོགས་སུ་འདི་སྐད་གསུངས་ཏེ། སངས་རྒྱས་རྗེས་སུ་དྲན་པ་ནས་བདག་
མེད་པ་གཉིས་ཀྱི་བར་དུ་འོག་མ་བརྟན་ཙ་ན། གོང་མ་ཇི་ལྟར་བསླབས་པའི་
གོ་རིམས་རྣམས་གསུངས་ནས། མདོ་ཁམས་སྨད་དུ་མགར་བ་ཅིག་གིས་ཁབ་
མིག་རིང་རྒྱང་དེ་བ་བྱས་འདུག་ནས། ཁབ་མིག་རིང་བྱས་པས། དེ་ལ་ལེགས་
མི་ལེགས་གང་ཡང་མི་ཟེར་བར། ང་ལ་ཕས་བསླབས་པ་ཡིན་ཟེར་ལོ། །དེ་
བཞིན་དུ་ང་ལ་ཡང་ཇོ་བཙུན་ཡོན་ཏན་རིན་ཆེན་ན་རེ། ང་རྒས་པས་ལོང་
མེད་རྒན་ཆོས་ཅིག་ཞུ་ཟེར་ཏེ། ཁྱོད་གཞོན་དུས་སུ་ནི་ཁྱིམ་ཐབས་བྱས་ནས།
ཐོ་ལེ་ཕན་ལ་སོགས་པའི་བུ་ཚ་སྐྱོང་སྐྱོང་ནས་ཆོས་མ་དྲན། ད་རྒས་ནས་ཆོས་
ལ་ཞུགས་པས་རྒན་པོའི་ཆོས་ཅིག་ཁྱོད་ལ་མཁོ་ནི་མཁོ་སྟེ་ང་ལ་འབྲོམ་དགེ་་་་་
བསྙེན་རྒན་པོ་ཅིག་གིས་བསླབས་པའི་ཆོས་ལམ་གྱིས་རིམ་པ་དེ་རང་ཡིན།
རྒན་པའི་ཆོས་ཅིག་དང་གཞོན་པའི་ཆོས་ཅིག་ང་ལ་གཉིས་མེད་གསུང་། དེ་
ཡང་དགེ་བཤེས་སྟོན་པའི་སྤྱན་སྔར་ཁམས་པའི་ཇོ་བོ་ཅིག་བྱུང་ནས། དེ་ལ་ཇོ་
བོའི་ལམ་གྱིས་རིམ་པ་འདི་བསླབས་ནས་སེམས་སུ་བཅུག་པས་ཇོ་བོ་དེ་ན་རེ།
135.

ཇོ་བོ་ལྷ་འབྲི་སྒང་པས་མཛད།
ཆོས་འདི་བསམ་དུ་ཡེ་མི་བཏུབ་པ་གདའ་ན་ཇི་ལྟར་བགྱི་ཟེར་བ་ལ། དགེ་
བཤེས་སྟོན་པའི་ཞལ་ནས། འོ་ན་དེ་མ་བཏུབ་ན་འདི་ལྟར་གྱིས་མི་གསུང་པར།
ཇོ་བོ་ཚོགས་བསོགས་ལས་སྒྲིབ་སྦྱོངས་དཀོན་མཆོག་ལ་གསོལ་བ་ཐོབ་ལ་་་་་་་
གོམས་དང་གསུངས་པས་ལམ་ལ་འདམ་ག་མེད་པར་དེས་ཤེས་གསུང་།
༈ ད་ནི་ཡན་ལག་རྒྱས་པར་བཤད་པའི་ཚུལ་གྱིས་སྟོན་པ་ལ། དང་པོ་་་་་
སངས་རྒྱས་རྗེས་སུ་དྲན་པ་གསུངས་པ་ནི། དེ་བས་དང་པོ་རྗེས་དྲན་བསམ་བྱ།
དེ་ཡང་རྒྱུ་དང་འབྲས་བུའི་གནས་སྐབས། རྒྱུ་ནི་བྱང་ཆུབ་སེམས་དཔའི་སྤྱོད་
པ། །ཕ་རོལ་ཕྱིན་དྲུག་ཇི་ལྟར་སྤྱད་པས། །ཚོགས་གཉིས་ཇི་ལྟར་བསགས་པ་
ལས་དྲན། །འབྲས་བུ་རང་དོན་གཞན་དོན་གཉིས་ལས། །རང་དོན་སྤངས་པ་
ཡེ་ཤེས་ལས་ཡིན། །གཞན་དོན་ཐུགས་རྗེ་བྱིན་རླབས་ལས་ཡིན། །དེ་ལྟར་ཡང་
དང་ཡང་དུ་དྲན་པས། །དེ་ཡི་ཡོན་ཏན་དག་ལ་ཡིད་ཆེས།།དེ་ཡང་ཏིང་འཛིན་
རྒྱལ་པོ་ལས་གསུངས། ཁྱེད་ལ་བསྒོ་ཞིང་ལ་སོགས་པ་བཞིན། །དེ་གྲུབ་ན་ནི་
ཆོས་རྣམས་ཀུན་གྲུབ། །ཅེས་གསུངས་སོ། །ལམ་ལ་འདམ་ག་མེད་རིམ་གྱིས་
སློབ་དགོས་པ་དེ་བས་ན། དང་པོ་སངས་རྒྱས་གྲུབ་པར་བྱེད་དགོས་པས་དེའི་
ཡོན་ཏན་རྗེས་སུ་དྲན་པར་བྱ་དེ་ཡང་སངས་རྒྱས་ཀྱི་ཡོན་ཏན་མཐར་ཐུག་པ་་
དེ་སངས་རྒྱས་ཁོ་ནའི་ངོ་གང་ཡིན། ས་བཅུའི་བྱང་ཆུབ་སེམས་དཔས་སྤྲིན་
གསེབ་ཀྱི་ཉི་མའི་ཚོད་ལས་མ་རྟོགས་པ་ཡིན་གསུང་། འོ་ན་འུ་ཅག་གིས་ཇི་
ལྟར་རྟོགས་པར་བྱེད་སྙམ་ན། དེ་ས་བཅུའི་བྱང་ཆུབ་སེམས་དཔའི་ཡོན་ཏན་
ལ་དཔགས་ནས་ཤེས་པར་བྱེད་པ་ཡིན་ཏེ། དེའི་ཡོན་ཏན་རང་ཡང་སངས་
རྒྱས་དང་ཁྱད་མེད་པ་ལྟ་བུ་ཡོད་དེ། བཅོམ་ལྡན་འདས་ཀྱིས་ས་བཅུའི་བྱང་
ཆུབ་སེམས་དཔའི་ཡོན་ཏན་གསུངས་པས་འཁོར་རྣམས་ཀྱིས་སངས་རྒྱས་ཀྱི་་་་
ཡོན་ཏན་དང་ཁྱད་པར་མེད་པར་རྟོགས་ནས་ཁྱད་ཅི་ཡོད་ཞུས་པས། ས་ཆེན་
པོ་དང་སེན་མོ་གང་གི་སའི་ཁྱད་ཙམ་ཡོད་གསུངས་གསུང་། ས་བཅུའི་བྱང་
-·136·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཆུབ་སེམས་དཔའི་ཡོན་ཏན་ཡང་ས་འོག་མ་འོག་མའི་ཡོན་ཏན་ལས་ཤེས་་་་
པར་བྱེད་པ་ཡིན། དེ་ཡང་མོས་པས་སྤྱོད་པའི་བྱང་ཆུབ་སེམས་དཔའི་ཡོན་
ཏན་ལ་དཔགས་ནས་ཤེས་པར་བྱེད་པ་ཡིན་ཏེ། དགེ་བཤེས་སྨྱུག་རུམ་པའི་
ཞལ་ནས། ངས་སྦྱོར་ལམ་ལ་གནས་པའི་བྱང་ཆུབ་སེམས་དཔའི་ཡོན་ཏན་
སངས་པ་ཅིག་བཟླས་ན་ཡང་། ཁྱེད་ཀྱི་སངས་རྒྱས་ཀྱི་ཡོན་ཏན་དང་ཁྱད་མི་
ཕྱེད་པ་ཡིན་གསུང་། འོ་ན་ཇི་ལྟར་ཤེས་པར་བྱེད་ན། བརྒྱ་བྱིན་ཏམ་བུ་རའི་
ཆུང་མ་དབྱངས་ལྡན་མ་ལ་སོགས་པ་དུག་གསུམ་མ་སྤངས་པ་འཇིག་རྟེན་་་་་་
པའི་ཡོན་ཏན་ཡང་དེ་འདྲ་ན། བྱང་ཆུབ་སེམས་དཔའི་ལྟ་ཅི་སྨོས་སྙམ་དུ་ཤེས་
པར་བྱེད། བྱང་ཆུབ་སེམས་དཔའི་ཡང་དེ་འདྲ་ན་སངས་རྒྱས་ཀྱི་ལྟ་ཅི་སྨོས་
སྙམ་དུ་ཤེས་པར་བྱས་ནས་ཡིད་ཆེས་བྱེད་པ་ཡིན་གསུང་། དེ་ཡང་འོ་སྐོལ་
གྱིས་སངས་རྒྱས་རྗེས་སུ་དྲན་པ་བསྒོམ་བྱས་པས། ཉ་མ་དང་བྱིས་པའི་ཆོས་སུ་
བྱེད་དེ། མདོ་བསྟན་བཅོས་ཐམས་ཅད་ཀྱིས་སངས་རྒྱས་ཀྱི་ཡོན་ཏན་ཅིག་པུ་
སྟོན་བྱས་ཀྱང་འགལ་བ་མེད་པ་ཡིན་ཏེ། ཚན་གཅིག་ནི་རྒྱུ། ཚན་གཅིག་ནི་
ལམ། ཚན་གཅིག་ནི་འབྲས་བུ། ཚན་གཅིག་ནི་འཕྲིན་ལས། ཚན་གཅིག་ནི་དེ་
དག་མི་མཐུན་ཕྱོགས་སྤང་བྱ་སྟོན་པར་བྱེད་པ་ཡིན་པས། དེ་ཐམས་ཅད་ད་ལྟ་
རང་གིས་བསྒྲུབ་པར་ནུས་པ་རྣམས་སྒྲུབ། མི་ནུས་པ་རྣམས་སྨོན་ལམ་གྱི་ཡུལ་
དུ་བྱས་ནས་ཉམས་སུ་ལེན་པ་ཅི་ཀྱང་གལ་ཆེ་བ་ཡིན། སྤྱིར་དེ་ལྟར་ཡིན་ཀྱང་
རང་ཅག་སེམས་པའི་དུས་ན་མངས་ན་ཡང་མི་གོ་ཉུངས་ན་ཡང་མི་གོ་བས།
རྒྱུའི་ཡོན་ཏན་དང་འབྲས་བུའི་ཡོན་ཏན་གཉིས་ཀྱི་ཚུལ་དུ་བསམ་གསུང་། དེ་
ལ་རྒྱུའི་གནས་སྐབས་ཀྱི་ཡོན་ཏན་ནི་དང་པོ་སེམས་ཅན་མ་བཟོད་པས་སྨོན་་་
འདུག་གཉིས་ཀྱི་སེམས་བསྐྱེད་པས། ཕ་རོལ་ཏུ་ཕྱིན་པ་དྲུག་གི་སྒོ་ནས་ཚོགས་
གཉིས་རྫོགས་པར་བྱ་ཞིང་། བསྡུ་བའི་དངོས་པོ་བཞིས་སེམས་ཅན་ཡོངས་སུ་
སྨིན་པར་བྱེད་པ་སྟེ། མདོར་བསྡུས་ན་དེ་ལྟ་བུ་ཞིག་ཡིན། དེ་ཡང་ཅི་ལྟ་བུ་ཡིན་
137.

ཇོ་བོ་ལྷ་འབྲི་སྒང་པས་མཛད།
ན། འཕགས་པ་ནོར་བཟང་གིས་དགེ་བའི་བཤེས་གཉེན། བརྒྱ་རྩ་བཅུ་བསྟེན་
པོ་ཀ; དེ་རྣམས་ཀྱི་ལ་ལས་ཡོན་ཏན་ཇི་ལྟ་བུ་བསྟན། ལ་ལས་ཇི་ལྟ་བུ་བསྟན་
ནས་སེམས་ཅན་གྱི་དོན་བྱེད་པ་དེ་ཐམས་ཅད་རྒྱུའི་གནས་སྐབས་ཀྱི་ཡོན་་་་་་་་
ཏན་ཡིན་གསུང་། གཞན་ཡང་ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་
འདུན་སངས་རྒྱས་ཀྱི་ཞིང་ས་དྲུང་ལས་མི་གཡོ་བར། སེམས་ཅན་གྱི་ཁམས་མ་
ལུས་པར་སྣང་བར་བྱེད་པ་རྣམས་ཀྱི་ཡོན་ཏན་བསླབ་བཏུས་ནས་གསུངས་་་་་
པའི།། མེ་ཏོག་ཕལ་ཆེར་མེ་ཏོག་བླ་བྲེ་དང་། ཞེས་པ་ལ་སོགས་པ་རྣམས་སངས་
རྒྱས་ཀྱི་རྒྱུའི་ཡོན་ཏན་དྲན་པར་ཡང་འོང་ལ་རང་ཅག་གིས་སྐྱབས་གནས་་་་
ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་གྱི་ཡོན་ཏན་དྲན་པར་་་་
འོང་སྟེ། མདའ་གཅིག་གིས་ཤ་བ་གཉིས་གསོད་པ་ལྟ་བུ་ཡིན་གསུང་། གཞན་
ཡོན་ཏན་མཐའ་ཡས་པར་བསྟོད་པའམ། སྐྱེས་པའི་རབས་ཀུན་ནས་གསུངས་
པའི་ཕ་རོལ་ཏུ་ཕྱིན་པ་ལ་དྲུག་ལ་དཀའ་བ་ཇི་ལྟར་སྤྱད་པ་རྣམས་ཀྱང་རྒྱུའི་་་་
ཡོན་ཏན་ཏེ། དེ་ཡང་དང་པོ་སྦྱིན་པ་ལ་སློབ་པར་བྱེད་པའི་དུས་ན། ཟོང་ལ་
ཚོང་པ་ཇི་བཞིན་དུ། འདོད་པ་དག་ལ་སྒྲུབ་པར་བྱེད་གསུངས་པས། ཚོང་བྱེད་
པ་རྣམས་ཟོང་ག་ན་ངན་ནས་འཚོང་བ་བཞིན་དུ་སྦྱིན་པ་ཡང་། ཚོད་མ་ལ་
སོགས་སྦྱིན་པ་ལ། །འདྲེན་པས་ཐོག་མར་སྦྱོར་བར་མཛད། །ཅེས་པའི་ཚུལ་
རྣམས་ཀྱིས་གཏོང་བ་དང་། གཏོང་བ་ཆེན་པོ་དང་ཤིན་ཏུ་གཏོང་བའི་བར་
གྱིས་རིམ་གྱིས་སློབ་དགོས་པ་ཡིན་ཏེ། རང་ཅག་ཕྱིས་སླར་ལ་གསོག་བྲུན་ལ་
རེམ་དུ་འགྲོ་གསུང༌། ཚུལ་ཁྲིམས་ལ། གོས་ལ་བཙོ་ལག་མཁན་བཞིན་དུ། །
ལས་ལ་རབ་ཏུ་སྒྲུབ་པར་བྱེད། །ཟེར་བ་དྲི་མ་ཆེ་ཆེ་ནས་བཀྲུས་ནས་ཐ་མ་ཆུ་
སྡེ་སངས་ཀྱིས་མ་སོང་གི་བར་དུ་འཁྲུ་བ་བཞིན། སྔོན་དུ་ཉེས་དམིགས་ཆེ་ཆེ་
རྣམས་སྤངས་ནས་ཇི་དག་ཇེ་དག་བྱེད་དགོས་པ་ཡིན། ཕྲ་མོ་ལ་འཛེམ་པ་ལྟར་
བྱས་ནས་ཆེན་པོ་ལ་ནོམ་ནོམ་འཇུག་པ་དེས་མི་འོང་གསུང་། བཟོད་པ་ལ། བུ་
138.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གཞོན་པ་ལ་ཕ་བཞིན་དུ། །སེམས་ཅན་མི་འཚེ་སྒྲུབ་པར་བྱེད། །ཅེས་པ་བུ་
གཞོན་ནུས་ཕ་ལ་གནོད་པ་བྱས་ཀྱང་མི་ཁྲོ་བར། ངའི་བུས་ཀྱལ་ཀ་ནུས་ཟེར་
ནས་དགའ་བ་ལྟར། གནོད་པ་བྱེད་པ་ལ་ཁྱིམ་དུ་གཏེར་བྱུང་བ་ལྟར་དགའ་བ་
ཅིག་དགོས། མདའ་སྣ་མདུང་སྣ་བཟང་གི་ལན་བཟང་གིས་ངན་གྱི་ལན་ངན་
གྱིས་ལྡོན་པ་དེས་མི་འོང་གསུང༌། བརྩོན་འགྲུས་ནི། མེ་དོན་གཉེར་བས་
བཙུགས་ཤིང་ལྟར། །རྟག་པར་རབ་ཏུ་སྒྲུབ་པར་བྱེད།།ཅེས་པ་དད་པ་གུས་པ་
བར་ཆད་པ་ཡུན་རིང་བ་ཅིག་བྱེད་དགོས་ཀྱི། རྟ་རྒོད་དམ་བྱིས་པའི་སྒང་བུག་
ལྟར་དང་པོ་མིག་སྐྲངས་སྐྲངས་སུ་བྱས་ནས་དེ་ནས་བོར་འཇོག་པ་དེས་མི་་་
འོང་གསུང་། བསམ་གཏན་ལ། ཡིད་བརྟན་བཞིན་དུ་ལྷག་པའི་སེམས། །མ་
རྫོགས་པ་ལ་སྒྲུབ་པར་བྱེད། །ཅེས་པ་བྱིང་རྒོད་ཀྱི་སྐྱོན་བསལ་ནས་སེམས་ཅན་
གྱི་ཆེད་ཁོ་ནར་སྒྲུབ་པའོ། །ཤེས་རབ་ནི། སྒྱུ་མ་མཁན་ལྟར་ཤེས་བྱས་ལ། །ཤེས་
རབ་ཀྱིས་ནི་སྒྲུབ་པར་བྱེད། །ཅེས་པ་སྔར་གྱི་དེ་རྣམས་ཐམས་ཅད་སྒྱུ་མ་ཙམ་
དུ་མངོན་ཞེན་མེད་པ་བྱེད་པའོ། །དེ་ལྟ་བུའི་ནས་རྒྱུའི་སྒོ་ནས་རྒྱུའི་དུས་སུ་
སྒྲུབ་པ་སྟེ། དེ་ཡང་དཔེར་ན་ཆུ་བོ་ཆེན་པོ་བཞི་རྒྱ་མཚོ་ལ་འགྲོ་བའི་དུས་ན།
ཆུ་ཕྲན་མང་པོ་ཇེ་ཆེ་ཇེ་ཆེ་ལ་རྒྱས་ནས་སོང་བས། ཉལ་ཉིལ་ཐམས་ཅད་
ལམ་ཡོགས་ལ་དེད་ནས། ཕྱིའི་རྒྱ་མཚོར་སེམས་ཅན་མང་པོའི་གསོས་སུ་་་་་
འགྱུར་བ་བཞིན་དུ་བྱང་ཆུབ་སེམས་དཔས་ཀྱང་ཕ་རོལ་ཏུ་ཕྱིན་པ་དྲུག་གི་སྒོ་་
ནས་ཚོགས་གཉིས་རླབས་ཇེ་ཆེ་ཇེ་ཆེ་ལ་རྒྱས་སུ་བསགས་པས། སྒྲིབ་པའི་ཉལ་
ཉིལ་ཐམས་ཅད་དེད་ནས་ཆོས་ཉིད་ཀྱི་རྒྱ་མཚོར་ཕྱིན་ནས་འགྲོ་བ་མང་པོའི་་་
གསོས་སུ་འགྱུར་བའི་ཆོས་དེ་དང་དེ་ལྟ་བུ་ནི། རྒྱུ་ཡི་དུས་ཀྱི་ཡོན་ཏན་དྲན་
པའོ། །རྒྱུ་ལ་དེ་ལྟར་བསླབས་ཤིང་ཉམས་སུ་བླངས་པ་ལས། འབྲས་བུ་སྐུ་
གསུམ་བརྙེས་པའི་ཡོན་ཏན་ནི། རབ་དང་གཞན་གྱི་དོན་ཡོངས་སུ་རྫོགས་པ་
སྟེ། གཞན་དོན་ཕུན་ཚོགས་སངས་རྒྱས་ཀྱི། །འབྲས་བུའི་གཙོ་བོར་བཤད་པ་
·139.
ནི 1

ཇོ་བོ་ལྷ་འབྲི་སྒང་པས་མཛད།
སྟེ། །སངས་རྒྱས་ཉིད་སོགས་དེ་ལས་གཞན། །དེ་ཡི་དོན་གྱི་འབྲས་བུར་བཤད།།
ཅེས་འབྱུང་བས། གཞན་དོན་རྫོགས་པར་འབྱུང་བ་ལ། རང་གི་དོན་ཡོངས་སུ་
རྫོགས་པ་ཅིག་དགོས་པས། སངས་རྒྱས་ཀྱི་རང་གི་དོན་གྱི་ཡོན་ཏན་ནི་སྤངས་
པ་དང་ཡེ་ཤེས་གཉིས་ལས། སྤངས་པ་ཕུན་སུམ་ཚོགས་པའི་ཡོན་ཏན་མཐའ་
ཐུག་པ་དེ་སངས་རྒྱས་ལམ་མངའ་སྟེ། གཞན་འདོད་པའི་ཁམས་ཀྱི་སོ་སོ་སྐྱེ་
བོས་སྤང་བྱ་མངོན་གྱུར་ཙམ་ཡང་ཟིལ་གྱིས་མ་ནོན་ཏེ། ཆོས་བྱེད་པ་ལ་དགྲར་
ལྟ་བ་བཞིན་དུ་འདུག་གསུང༌། ཁམས་གོང་མ་གཉིས་ཀྱིས་འདོད་པའི་ཁམས་
ཀྱི་ཉོན་མོངས་པ་མངོན་གྱུར་སྤངས་ཀྱང་། རང་གི་སས་བསྡུས་པའི་ཉོན་
མོངས་པ་སྤངས་པ་ཅིག་ཀྱང་མེད། ཉན་ཐོས་དང་རང་སངས་རྒྱས་ཀྱིས་ཉོན་
མོངས་པའི་སྒྲིབ་པ་སྤངས་ཀྱང་། ཤེས་བྱའི་སྒྲིབ་པ་མ་སྤངས། བྱང་ཆུབ་སེམས་
དཔའ་རྣམས་ཀྱིས་ཚོགས་ལམ་དུ་སུན་ཕྱུང་། སྦྱོར་ལམ་དུ་མགོ་མནན། མཐོང་
ལམ་དུ་ཕྱོགས་གཅིག་སྤངས། སྒོམ་ལམ་གྱིས་མཐའ་དག་སྤོང་བ་ལ་ཞུགས་པ་
ཙམ་ལས་མེད་པ་ལ། སངས་རྒྱས་ཀྱིས་རྐང་དང་སྤྱི་ལ་གནས་པའི་བ་བག་ཆགས་
ས་བོན་དང་བཅས་པ་ཐམས་ཅད་རིམས་ནད་ལེགས་པར་བྱང་བ་ལྟར་སྤངས་
པའོ། །དེ་དག་གི་གཉེན་པོ་ཡེ་ཤེས་ཕུན་སུམ་ཚོགས་པ་ནི། ཡེ་ཤེས་རྣམ་པ་ལྔའི་
དབང་དུ་བྱས་ན། ཆོས་ཉིད་ཀྱི་གནས་ལུགས་མངོན་སུམ་དུ་གྱུར་པ་ནི། ཆོས་
ཀྱི་དབྱིངས་ཀྱི་ཡེ་ཤེས་སོ། །དེ་ལྟར་མངོན་དུ་གྱུར་པའི་ཆོས་ཉིད་དེ་རབ་ཏུ་
ཕྱིས་པའི་མེ་ལོང་ལ་ལྟ་བ་ལྟར་གསལ་པོར་མཐོང་བ་དེ་མེ་ལོང་ལྟ་བུའི་ཡེ་་་
ཤེས་སོ། །དེ་ལྟར་མཐོང་བའི་ཆོས་ཉིད་དེ་ལ་འཁོར་འདས་གཉིས་སུ་མེད་པར་
དེ་གཉིས་རོ་གཅིག་ཏུ་རྟོགས་པ་ནི་མཉམ་པ་ཉིད་ཀྱི་ཡེ་ཤེས་སོ། དེ་ལྟར་ཡིན་
ཀྱང་དུས་གསུམ་གྱིས་བསྡུས་པའི་ཤེས་བྱའི་དཀྱིལ་འཁོར་གྱི་ཆོས་ཐམས་ཅད་་
སྐྱུ་རུ་ར་ལག་མཐིལ་དུ་བཞག་པ་ལྟར་ལྷུན་གྲུབ་ཏུ་རྟོགས་པ་དེ་སོ་སོར་རྟོག་་་་
པའི་ཡེ་ཤེས་སོ། །དེ་ལྟར་རྟོགས་པས་སེམས་ཅན་གྱི་དོན་ཇི་ལྟར་སྒྲུབ་པའི་
·140.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཐབས་མཁྱེན་པ་ནི་བྱ་བ་གྲུབ་པའི་ཡེ་ཤེས་སོ་གསུང༌། ཡང་ཡེ་ཤེས་རྣམ་པ་
བཞི་སྟེ། མེ་ལོང་ཡེ་ཤེས་མི་གཡོ་སྟེ། ཡེ་ཤེས་གསུམ་ནི་དེ་ལ་བརྟེན། །མཉམ་པ་
ཉིད་དང་སོ་སོར་རྟོག །བྱ་བ་གྲུབ་པ་ཁོ་ནའོ། །ཞེས་བཤད་དོ། །ཡང་ན་ཇི་ལྟར་
བ་མཁྱེན་པ་དང་ཇི་སྙེད་པ་མཁྱེན་པའི་ཡེ་ཤེས་གཉིས་དང་ལྡན་པ་སྟེ། སྨྱུག་
རུམ་པའི་ཞལ་ནས། ·སངས་རྒྱས་ཀྱི་ཡོན་ཏན་གླེན་གཏམ་ཁོ་ནས་བཟླས་པ།
རྣམ་རྟོག་མི་མངའ་ཅི་ཡང་གསལ་ལེར་མཁྱེན། །ཞེས་པ་ཀུན་ཡིན་ཏེ་འོ་སྐོལ་
ལ་འགལ་བ་བསྡུད་པ་འདྲ། མགོ་འཁོར་ནས་འདུག་པ་ཡིན་གསུང་། དེ་བས་
ས་དང་པོ་ལ་གནས་པའི་བྱང་ཆུབ་སེམས་དཔའ་རྣམས་ཀྱིས་ཀྱང་སྐད་ཅིག་་་་
མ་གཅིག་ལ་སངས་རྒྱས་བརྒྱའི་ཞལ་མཐོང་བ་ལ་སོགས་པ་གསུངས་ན།
སངས་རྒྱས་ཀྱིས་ལྟ་ཅི་སྨོས་གསུང་། དེ་བས་སངས་རྒྱས་ཀྱི་ཞབས་ས་ལས་་་
བཏེག་ནས་འཇོག་པའི་བར་གྱི་རྣམ་འཕྲུལ་ཡང་བསམ་གྱིས་མི་ཁྱབ་པ་ཡིན་་་་་
པས། དེ་བཞིན་གཤེགས་པའི་ཡོན་ཏན་དང་ཡེ་ཤེས་བསམ་གྱིས་མི་ཁྱབ་པར་
བསྟན་པའི་མདོ་ལས། ཀྱེ། རྒྱལ་བའི་སྲས་དག་འཁོར་གྱི་དཀྱིལ་འཁོར་འདི་
ཉིད་ན། ལ་ལས་ནི་སངས་རྒྱས་དགའ་ལྡན་ན་བཞུགས་པར་མཐོང་ངོ་། །ལ་
་་་་་ན་
མྱ་ངན་ལས་འདས་པ་
དམ་པའི་ཆོས་ཀྱང་ནུབ་ནས་ཡུན་རིང་དུ་ལོན་པ་ཙམ་གྱི་བར་དུ་དང་།
མཐོང་ངོ་བྱ་བ་ལ་སོགས་པ་གསུངས་པ་ལ་རང་ཅག་བྱིའུ་ཅོ་ག་ཤེས་པ་ལ་བྱ་་་
བ་སྐད། ཡེ་ཤེས་རྒྱུན་ཆད་པ་དང་མ་ཆད་པ་དང་ཟེར་བ་དེ་བརྡ་མ་ཕྲད་པ་
ཡིན། སངས་རྒྱས་ཀྱི་ཇི་ལྟར་ཡང་བཏུབ་གསུང༌། དེ་བས་བྱང་ཆུབ་སེམས་
དཔའི་དུས་ཉིད་ནའང་མཁྱེན་པ་འདི་ལྟ་བུ་མངའ་སྟེ དྲང་སྲོང་སྣང་བ་བྱ་
བས་ཤིང་ནྱ་གྲོ་དྷ་བྱ་བ་གཅིག་ལ་ཡལ་ག་དང་འདབ་མ་མང་དུ་ཡོད་པ།
བཅུ་གཉིས་སུ་བགྲངས་ཏེ་ཤེས་པས་ཁོ་ཁེངས་ནས་ཡོད་པ་དང་། བྲམ་ཟེར་སྔོ་
སངས་བྱ་བ་ཅིག་དེར་འོངས་པ་ལ་། ཁོ་ན་རེ། ཤིང་འདི་ལ་ཡལ་ག་དང་ལོ་
*·141·

ཇོ་བོ་ལྷ་འབྲི་སྒང་པས་མཛད། ་
འདབ་དུ་ཡོད་ཟེར་བ་ལ། བྲམ་ཟེ་དེས་རྟོག་དཔྱོད་རང་མེད་པར་འདི་ཙམ་
ཡོད་དེ་བྱས་པས། དྲང་སྲོང་དེ་དད་ནས། ངས་དེ་ཙམ་དུ་བགྲངས་པ་ཁྱོད་
ཀྱིས་སྐད་ཅིག་ལ་ཤེས་པ། ཁྱེད་ནི་ཐམས་ཅད་མཁྱེན་པའོ། །ཁྱོད་སངས་རྒྱས་
པའི་དུས་ན་ང་ཡང་འཁོར་དུ་གྱུར་ཅིག་ཟེར་དེའི་དུས་ཀྱི་བྲམ་ཟེ་ནི་ད་ལྟ་་་་་་་
ངའོ། །དྲང་སྲོང་ནི་ཤཱ་རིའི་བུ་འདི་ཉིད་དོ་ཞེས་གསུངས། དེ་བས་ན་རྒྱུའི་དུས་
ནའང་དེ་འདྲ་ན་སངས་རྒྱས་ནས་ལྟ་ཅི་སྨོས་གསུང༌། དེ་ནས་གཞན་དོན་
ཕུན་སུམ་ཚོགས་པའི་ཡོན་ཏན་ལ་གཉིས་ལས། ཐུགས་རྗེ་ཕུན་སུམ་ཚོགས་
པའི་ཡོན་ཏན་ནི་བྱམས་པས། འཇིག་རྟེན་ཀུན་ལ་ཉིན་མཚན་དུ། །ལན་དྲུག་
ཏུ་ནི་སོ་སོར་གཟིགས། །ཞེས་དུས་དྲུག་ཏུ་གཟིགས་པ་སྐད་དུ་གསུངས་ཀྱང་
དོན་ལ་དུས་དྲུག་ལ་བར་མཚམས་མེད་པར་འབྲེལ་བས་དུས་འདི་ཙ་ན་ཡོད་་་
འདི་ཙ་ན་མེད་བྱ་བ་མེད་པས་རྟག་པའི་ཐུགས་རྗེ་ཆེན་པོ་དང་ལྡན། དེ་ལས་
བསྐྱེད་དམ་བོགས་དབྱུང་དུ་མེད་པས་ན། རྫོགས་པའི་ཐུགས་རྗེ་ཆེན་པོ་དང་
ལྡན་པ་ཡིན་གསུང་། གཉིས་པ་བྱིན་རླབས་ཕུན་སུམ་ཚོགས་པའི་ཡོན་ཏན་ནི
སེམས་ཅན་རྣམས་ལ་བདེ་བ་དང་ཡོན་ཏན་ཅི་ཡོད་པ་སངས་རྒྱས་ཀྱི་བྱིན་
རླབས་ལས་བྱུང་བ་ཡིན་གསུང། དེ་ཡང་སངས་རྒྱས་འཇིག་རྟེན་དུ་བྱོན་ནས་
བསྟན་པ་འཇིག་རྟེན་དུ་གནས་པར་འགྱུར། དེ་ལས་སེམས་ཅན་རྣམས་ཀྱི་
ཕན་བདེ་ཐམས་ཅད་འབྱུང་སྟེ། མདོ་ལས། སངས་རྒྱས་འཇིག་རྟེན་དུ་བྱོན་ན་
རྒྱལ་རིགས་ཤིང་ས་ལ་ཆེན་པོ་ཡོད་དོ། །བྲམ་ཟེའི་རིགས་ཤིང་ས་ལ་ཆེན་པོ་
ཡོད་དོ། །རྒྱལ་ཆེན་རིས་བཞི་ནས་གཞན་འཕྲུལ་དབང་བྱེད་ཀྱི་བར་དུ་ཡོད་
དོ། །རྒྱུན་དུ་ཞུགས་པ་ལ་སོགས་པ་ཡོད་དོ། །ས་དང་པོ་ལ་སོགས་པ་ཡོད་དོ་བྱ་
བ་གསུངས་པ་དང་། སངས་རྒྱས་འཇིག་རྟེན་དུ་བྱོན་པ་ན་དབུལ་པོར་རྣམས་
ཀྱི་ནོར་ཐོབ་པར་འགྱུར་རོ། །བཀྲེས་པ་རྣམས་ཀྱི་ཟས་ཐོབ། སྐོམ་པ་རྣམས་
ཀྱིས་བཏུང་བ་ཐོབ། སྨྱོན་པ་རྣམས་ཀྱི་དྲན་པ་རྙེད་དོ་བྱ་བ་ལ་སོགས་པ་་་་་་
*142.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གསུངས་སོ། ‘།དེ་ཙམ་ཅང་སྲིད་དམ་སྙམ་ན། དེ་བས་འཕགས་པ་ཉན་ཐོས་
ཀུན་ལ་ཡང་བྱིན་རླབས་འདི་ཙམ་མངའ་སྟེ། རྒྱལ་པོ་གཏུམ་པོ་རབ་སྣང་གིས་
ཁྱེའུ་གསེར་མདོག་ཉེས་པ་མེད་པར་གསལ་ཤིང་ལ་སྐྱོན་ནས་གསོད་པའི་དུས་
སུ་ཁྱིའུ་དེ་ཉིད་དང་དེའི་ཕ་དྲང་སྲོང་ཉི་མས་ཀུན་དགའ་བོ་ལ་གསོལ་བ
བཏབ་པས། ཀུན་དགའ་བོས་གསལ་ཤིང་གི་རྩེ་མོ་ཟླ་བའི་དཀྱིལ་འཁོར་དུ
བྱིན་གྱིས་བརླབས་ནས་སྡུག་བསྔལ་མེད་པར་མཛད་པ་ལྟ་བུ་དང་། ཡང་་་་་་
་པ་གང་པོའི་ཕུ་བོ་འབྱོར་ལྡན་བྱ་བས། གྲུ་བོ་ཆེ་བཅས་ནས་རྒྱ་མཚོ་འཕགས་པ་གང་
ལས་ཙན་དན་གོར་ཤི་ཤ་ལྡོན་དུ་བྱིན་པ་དང་། ཙན་དན་དང་ཕྲད་ནས་་་་་་
གཅོད་པ་དང་། ཙན་དན་སྲུང་བའི་གནོད་སྦྱིན་རྣམས་ཀྱིས་ཚོར་ནས། གསོད་
པར་བྱའོ་སྙམ་ནས་རླུང་ནག་ཚུབ་མ་ཆེན་པོ་བྱས་ཏེ་རིལ་ལེ་ཕྱིན་པ་དང་།
ཚོང་པ་རྣམས་ཀྱིས་མཐོང་ནས། བྲེད་པས་རང་རང་གི་འཇིག་རྟེན་པའི་ལྷ་ལ་
སྐྱབས་འགྲོ་ཀུ་རིང་ངེ་བྱེད་པའི་ཚེ། དེད་དཔོན་འབྱོར་ལྡན་ཅི་ཡང་མི་ཟེར་
བར་འདུག་ནས་ཁྱོད་ལ་རོག་སྡོད་པ་ཅིག་ཡིན་བྱས་པས། ངས་ནུ་བོ་གཅིག་གི་
གཏམ་མ་ཉན་པས་འདི་ལྟར་གྱུར་པས་ཁ་རོག་བསྡད་པ་ཡིན་ཟེར། ནུ་བོ་སུ་
ཡིན་བྱས་པས། གང་པོ་ཡིན་ཟེར། འོ་ན་ཁོང་དགྲ་བཅོམ་པ་ཡིན་པས། ཅི་སྟེ་
སྐྱབས་སུ་མི་འགྲོ་ཟེར་བས། གང་པོ་ལ་སྐྱབས་སུ་མཆིའོ་བྱས་པས། གང་པོ་
མཉམ་པར་མ་གཞག་ན་མི་ཤེས་པ་ལ། དེ་དག་ལ་དགའ་བའི་ལྷ་ཅིག་གིས།
གང་པོ་ལ་སྦྲན་པས། གང་པོ་རྫུ་འཕྲུལ་གྱིས་སྐད་ཅིག་མ་གཅིག་ལ་ཕྱིན་ནས་
གྲུའི་སྟེང་དུ་བསྡད་པས་རླུང་དེ་ལ་རྡུགས་ནས་འོག །གནོད་སྦྱིན་གྱི་རྟོག་པ་ལ་
ངའི་རླུང་འདི་ནི་རི་རབ་ལ་ཡང་མི་རྡུགས་པ་ཡིན་ན། །ཇི་ལྟར་སོང་སྙམ་ནས་
བལྟས་པ་ལས། གང་པོ་འདུག་པ་མཐོང་ནས། འཕགས་པ་བདག་ཅག་ལ་མཐོ་
མ་འཚམ་ཟེར་བས། ངས་ཁྱོད་ལ་མཐོ་ཅི་བརྩམས། ངས་ཡོན་ཏན་འདི་ལྟ་
བུ་མ་ཐོབ་ན། ཁྱོད་ཀྱིས་ངའི་ཕུ་བོ་མིང་གི་ལྷག་མ་ལས་མ་ལུས་པ་བྱས་ན་
·143.

ཇོ་བོ་ལྷ་འབྲི་སྒང་པས་མཛད།
གསུངས་པས། དེས་ངེད་ཙན་དན་འཁོར་ལོས་བསྒྱུར་བའི་རྒྱལ་པོའི་དོན་དུ་
སྲུང་བ་ཡིན་པ་ལ་བཅད་ཟེར། དེ་བས་ལྷག་པའི་ཆོས་ཀྱི་རྒྱལ་པོ་སངས་རྒྱས་
འཇིག་རྟེན་དུ་བྱོན་པས་དེ་ལ་འབུལ་བ་ཡིན་བྱས་པས། འོ་ན་ཅི་བདེར་ཁྱེར་
ཟེར། ཐེག་ཚད་ཁྱེར་ནས་སངས་རྒྱས་ལ་ཕུལ་ནས་གཞལ་ཡས་ཁང་བྱས་་་་
གསུང་། དེ་བས་ན་དགྲ་བཅོམ་པ་ལ་ཡང་བྱིན་རླབས་དེ་ཙམ་ཡོད་ན་སངས་
རྒྱས་ལ་ལྟ་ཅི་སྨོས་གསུང་། འོ་ན་སངས་རྒྱས་མཁྱེན་པ་དང་ཐུགས་རྗེ་དང་
བྱིན་རླབས་དེ་ཙམ་མངའ་ན། རང་ཅག་ལ་སྐྱབས་རེ་ཆུང་སྙམ་ན། གླང་སྟོར་
བ་དང་བུ་ཤི་བ་གཉིས་ཀ་རྒན་མོ་རང་གིས་ཉེས་ཟེར་བ་བཞིན་དུ་སོང་སྟེ། མ་
ནི་བྱིས་པའི་སྣམ་བུ་ལ། །ནུ་ཞོ་སྣུན་པར་འདོད་མོད་ཀྱི། །ཁ་ཡི་བུ་ག་ཟུམ་པ་
ཡི། །བུ་ལ་མ་ཡིས་ཇི་ལྟར་བྱ། །ཞེས་པ་དང༌། ཇི་ལྟར་དམུས་ལོང་ཉི་མ་མི་
མཐོང་ཡང་། །དེ་མེད་མ་ཡིན་འཇིག་རྟེན་ཀུན་ཏུ་འཆར། །མིག་དང་ལྡན་པས་
ཤར་བ་མཐོང་ནས་ནི། །དེ་དག་སོ་སོ་རང་རང་ལས་ལ་འཇུག །ཅེས་པ་དང་།
ལྷ་ཡི་རྒྱལ་པོས་ཆར་ཕབ་ཀྱང་། །ས་བོན་མི་རུང་མི་འཁྲུངས་ལྟར། །སངས་རྒྱས་
རྣམས་ནི་བྱུང་གྱུར་ཀྱང་། །སྐལ་བ་མེད་པས་བཟང་མི་མྱོང་། །ཞེས་པ་ལྟ་བུ་
ཡིན། མ་སྦྱངས་པ་དང་གོམས་པའི་སྟོབས་མེད་པས་ལན་པའི་ཡང་དང་ཡང་
དུ་ཡོན་ཏན་རྗེས་སུ་དྲན་པར་བྱས་ནས། དེའི་ཡོན་ཏན་ལ་ཡིད་ཆེས་ཙམ་ན་
བྱིན་རླབས་ཀྱིས་སྐྱོབ་པའི་འོང་བས། ཏིང་ངེ་འཛིན་རྒྱལ་པོ་ལས། །ཁྱོད་ལ་བསྒོ་
ཞིང་ཁོང་དུ་ཆུད་པར་བྱ། །ཇི་ལྟ་ཇི་ལྟར་མང་དུ་རྣམ་བརྟགས་ན། །དེ་ལ་
གནས་པའི་རྣམ་པར་རྟོག་པ་དེས། །དེ་ལྟ་དེ་ལྟར་དེ་ལ་སེམས་གཞོལ་འགྱུར། །
ཞེས་གསུངས་པ་ལྟར་ཡིན་པས། དེ་ལྟར་ཡང་དང་ཡང་དུ་བསམས་ན་ཡིད་ཇེ་
ཆེས་རྒྱུན་ཇེ་དག་སོང་ནས་བྱིན་རླབས་འབྱུང་བས་དེ་ལ་ངེས་ཤེས་རྙེད་པས།
བདག་ནི་སྟོན་པ་གཞན་སྤངས་ནས། །ཁྱོད་ལ་སྐྱབས་སུ་མཆི་ལགས་ཀྱི། །དེ་
ཅིའི་སླད་དུ་ཞེ་ན་ཁྱོད། །སྐྱོན་མི་མངའ་ལ་ཡོན་ཏན་རྫོགས། །ཞེས་པ་ཅིག་ཏུ་
糖144.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གོ་ཙ་ན་ཕོངས་ན་གཉེན་དྲན། འཇིགས་ན་སྐྱབས་ཚོལ་བ་ཡིན་པས་སྙིང་ཐག་
པའི་སྒོ་ནས་སྐྱབས་སུ་སོང་ནས། དེའི་བསླབ་བྱ་རྣམས་ལ་མ་ཉམས་པར་སློབ་
ཙ་ན། ཅི་བྱས་ཐམས་ཅད་ཀྱི་ཆོས་བྱ་བ་ཅིག་ཏུ་འགྱུར་བ་ཡིན་ཏེ། དགེ་བཤེས་
ཀྱི་ཞལ་ནས། འོ་སྐོལ་སངས་རྒྱས་ཀྱི་མཁྱེན་པའི་ཡོན་ཏན་ལ་མོ་མ་རྣོ་ཤོས་ཀྱི་
ཚོད་དུ་ཡང་མི་རྩི་ལ། ཐུགས་རྗེ་ལ་ཁྱིམ་མཚེས་ཀྱི་རྒན་མོ་ཁ་བྱང་མའི་ཚོད་དུ་
ཡང་མི་རྩི་སྟེ། རྒན་མོས་བུ་ཁ་ན་རེ་སྡུག་ཟེར་ནས་མཆི་མ་རྩི་རྩིད་བྱས་པས།
དེ་ངེད་ལ་ཤ་ཚ་བ་ཅིག་ཡིན་བོས་ལ་ཤོག་དང་ཟེར་བའི་ཚོད་ཀྱང་མེད། བྱིན་
རླབས་ལ་བྱང་པའི་རྡོལ་བོན་པས་ཆུང༌། རྡོལ་བོན་འདྲེ་ལ་ནུས་པ་ཆེ་ཤོད་ཀྱི་
ཚོད་ཙམ་དུ་མི་བརྩི་སྟེ། ཅིག་གིས་བོན་པོ་ནས་ཞུ་བ་ཆེན་པོ་བྱས་ནས་འབུལ་
ཀྱང་། རྐུས་ཀྱིས་དོགས་ནས་བུ་མོ་ལ་བྱ་ར་གྱིས་བྱས་པས། བུ་མོ་ཤོད་ཨ་པ་ཇོ་
བོ་ང་མི་རྐུ་བར་ཙེན་ནེ་བཞུགས་ཀྱིན་འདུག་ཟེར་བ་ལྟར་སངས་རྒྱས་ལ་བློ་་་་་
གཏོད་ཡེ་མི་ཕོད་གསུང་། མཚན་ཉིད་པ་ཅིག་གིས་ཀ་བ་ལི་དང་ལྷམ་བསྡེབས་
འདུག་པ་ལ། དེ་མི་རུང་བྱས་པས་ཅིས་ཤེས་ཟེར། སངས་རྒྱས་ཀྱིས་གསུངས་
བྱས་པས། སངས་རྒྱས་ཨ་བོ་ལ་མ་གྲུབ་ཟེར་བ་ལྟར་སོང་བས་ཅི་ཡང་མི་འོང་
གསུང་། སངས་རྒྱས་ལ་ཡིད་ལེགས་པར་ཆེས་ཙ་ན། དེས་གསུངས་པའི་ཆོས་ལ་
ཡིད་ཆེས་པར་འགྱུར་བས། ཆོས་ནས་འབྱུང་བ་ལྟར་བྱས་པས། བྱིན་རླབས་
ཀྱིས་སྐྱོབས་པ་འོང་བ་ཡིན་གསུང་། དེ་ལྟར་ཡིན་པས་སྔོན་དུ་སངས་རྒྱས་གྲུབ་
དགོས། དེ་ལ་ཡོན་ཏན་ལ་ཡིད་ཆེས་དགོས། ཡོན་ཏན་ཅན་གྱིས་སངས་རྒྱས་
རང་ཡོད་པར་ཅིས་གྲུབ་སྙམ་ན། ལུང་རིགས་གཉིས་ལས། དང་པོ་ལུང་གིས་
གྲུབ་པར་སྟོན་པ་ནི། བཤེས་པའི་སྤྲིང་ཡིག་རྗེས་དྲན་སྐབས་སུ། །ཆོས་ཀུན་རྩ་
བ་དད་པ་ཡིན་ལ། །དེ་ཡང་སངས་རྒྱས་དྲན་ལ་རག་ལས། །སངས་རྒྱས་ཡོན་
ཏན་རྣལ་མར་དྲན་ན། །ཆོས་དང་དགེ་འདུན་དྲན་པར་རང་འབྱུང་། །དེ་བས་
ཡོན་ཏན་བཅུ་སོགས་རྗེས་དྲན། །དེ་ཡི་སངས་རྒྱས་ཡོན་ཏན་ཀུན་རྫོགས། །དེ་
·145.

ཇོ་བོ་ལྷ་འབྲི་སྒང་པས་མཛད།___________
ཡིས་གསུང་ཆོས་ཀྱང་གདོད་དྲན། །དང་པོར་ལས་འབྲས་དྲན་པས་སྡིག་སྤོང་༎
དེ་ནས་འཁོར་བ་དྲན་པས་ཐར་འདོད། །དེ་ནས་སེམས་ཅན་དྲན་པས་མཆོག་
འདོད། །དེ་ལྟའི་ཆོས་དྲན་ཆོས་རྗེས་དྲན་པས། །དེ་ལྟར་སློབ་པའི་དགེ་འདུན་
དྲན་པས། །དེ་ལ་དགའ་བ་དགེ་འདུན་རྗེས་དྲན། །གཏོང་དང་ཚུལ་ཁྲིམས་རྒྱུ་
འབྲས་རྗེས་དྲན། །ལྷ་ནི་འཕགས་ལྷ་དཔང་པོར་དྲན་པའོ། །ཞེས་གསུངས་སོ། །
དེ་ཡང་། བཤེས་པའི་སྤྲིང་ཡིག་གི །རྒྱལ་བས་སངས་རྒྱས་ཆོས་དང་དགེ་འདུན་
དང་། །གཏོང་དང་ཚུལ་ཁྲིམས་ལྷ་རྗེས་དྲན་དང་དྲུག །རབ་ཏུ་བཀའ་སྩལ་དེ་
དག་སོ་སོ་ཡི། །ཡོན་ཏན་ཚོགས་ཀྱི་རྗེས་སུ་དྲན་པར་བགྱི། །ཞེས་པའི་སྐབས་སུ།
དགེ་བཤེས་དེའི་ཞལ་ནས། དཀར་པོའི་ཆོས་རྣམས་ཀྱི་རྩ་བ་དད་པ་ཡིན་ལ།
དད་པ་རྣམ་པ་གསུམ་ཀ་ཡང་། སངས་རྒྱས་ཀྱི་ཡོན་ཏན་དྲན་པ་ལ་རག་ལས་
ཏེ། འདི་ལྟར་ཡོན་ཏན་དྲན་པའི་སྒོ་ནས་དང་བའི་དད་པ་སྐྱེ་ལ། དེ་རང་གིས་
ཐོབ་པར་འདོད་པའི་དད་པ་དང༌། དེ་ཐོབ་པར་བྱེད་པའི་རྒྱུ་དེས་གསུངས་
པའི་ཆོས་ལ་ཡིད་ཆེས་པའི་དད་པ་གསུམ་ཀ་སངས་རྒྱས་རྗེས་སུ་དྲན་པ་སྒོམ་་
པ་ལ་རག་ལས། སངས་རྒྱས་ཀྱི་ཡོན་ཏན་ལ་ཡིད་ཆེས་པ་མ་བཅོས་པ་རྣལ་
མར་དྲན་ན། ཆོས་དང་དགེ་འདུན་དྲན་པ་རང་ཤུགས་ལ་འབྱུང་བ་ནི།སངས་
རྒྱས་ཀྱི་ཡོན་ཏན་དེ་རྒྱུ་མེད་ལས་མ་བྱུང༌། ཆོས་ལས་འབྱུང་བས་ཆོས་ཀྱི་ཡོན་
ཏན་དྲན་པ་འབྱུང་། དེ་སྒྲུབ་མཁན་དགེ་འདུན་ཡིན་པས།དགེ་འདུན་གྱི་ཡོན་
ཏན་དྲན་པ་འབྱུང་བའོ། །ཡང་དཀོན་མཆོག་གསུམ་ལ་ངོ་བོ་ཐ་དད་མེད་དེ།
སངས་རྒྱས་ལ་ཡིད་ཆེས་པ་གྲུབ་ན། དེས་གསུངས་པའི་ཆོས་སངས་རྒྱས་ཀྱི་
འཕྲིན་ལས་ཀྱི་ཡོན་ཏན་དྲན་པ་འོང་། དེ་སྒྲུབ་པའི་དགེ་འདུན་སངས་རྒྱས་ཀྱི་
རྒྱུ་ཡི་ཡོན་ཏན་དྲན་པ་འོང་བས། དེ་བས་ན་སངས་རྒྱས་ལ་ཡིད་ཆེས་པ་གལ་
ཆེ། དེ་ལ་ཡོན་ཏན་དྲན་དགོས་པར། དེ་སྒོམ་པ་ལ། ཐུན་མོང་གི་ཡོན་ཏན་གྱི་
དབང་དུ་བྱས་པ་བཅུ་དྲན་པར་བྱ་བ་ནི། འདི་ལྟར་བཅོམ་ལྡན་འདས་དེ་ནི་
·146·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཞེས་པ་ནས། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས། ཞེས་
བྱ་བའི་བར་ཏེ། དེ་ལ་བཅུར་བྱེད་ལུགས་ནི་སློབ་དཔོན་ཐོགས་མེད་ཀྱི་འགྲེལ་
པ་མཛད་པ་དེ་ཡིན། ཕྱིན་ཅི་མ་ལོག་པར་གསུང་བས་ན། དེ་བཞིན་གཤེགས་
པའོ། །མཆོད་པར་འོས་པ་ཡང་ཡིན་པས་ན་དགྲ་བཅོམ་པའོ། །ཆོས་རྣམས་ཇི་
ལྟ་བ་བཞིན་དུ་ཐུགས་སུ་ཆུད་པས་ན། ཡང་དག་པར་རྫོགས་པའི་སངས་རྒྱས་
སོ། །རིགས་པ་གསུམ་དང་མདོ་ལས་བཤད་པའོ། །ལྷག་མཐོང་ཞི་གནས་གཉིས་
ཀའི་ཕྱོགས་དང་ལྡན་པས་ན་རིག་པ་དང་ཞབས་སུ་ལྡན་པའོ། །མཆོག་ཏུ་་་་
ཁྱད་པར་དུ་གཤེགས་པ་དང་། མི་ལྡོག་པར་གཤེགས་པས། བདེ་བར་
གཤེགས་པ་ཞེས་བྱའོ། །འཇིག་རྟེན་ཁམས་ཀུན་ནས་ཉོན་མོངས་པ་དག་རྣམ་
པར་བྱང་བའི་རྣམ་པ་ཐམས་ཅད་མཁྱེན་པས་ན་འཇིག་རྟེན་མཁྱེན་པ་ཞེས་་་་་
བྱའོ། །སེམས་ཅན་འདུལ་བའི་དམ་པ་མཁྱེན་པ་དང་འཇིག་རྟེན་དུ་སྐྱེ་བུ་་་་་
འདུལ་བ་གཅིག་པུ་བྱུང་བས་ན། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་
པའོ། །ཡོན་ཏན་ཐམས་ཅད་དང་ལྡན་ཞིང་གཙོ་བོར་གྱུར་བས། ལྷ་དང་མི་
རྣམས་ནི་སྟོན་པའོ། །དོན་དག་ལྡན་པ་དང་མི་ལྡན་པ་དང་། དེ་གཉིས་ཀ་མ་
ཡིན་པའི་ཆོས་མཐའ་དག་རྣམ་པ་ཐམས་ཅད་མངོན་པར་རྫོགས་པར་ཐུགས་་
སུ་ཆུད་པས་སངས་རྒྱས་ཞེས་བྱའོ། །བདུད་དཔུང་དང་བཅས་པ་ཐམས་ཅད་
བཅོམ་པས་ན། བཅོམ་ལྡན་འདས་ཞེས་བྱའོ། །ཞེས་བྱང་སའི་ལེའུ་ལས་འབྱུང་
ངོ་། །སོགས་ཁོངས་སུ་ཐུན་མོང་མ་ཡིན་པའི་ཡོན་ཏན། དེ་བཞིན་གཤེགས་པ་
དེ་ནི་བསོད་ནམས་དག་གི་རྒྱུ་མཐུན་པ། ཞེས་པ་ལ་སོགས་པ་རྣམས་དྲན་པར་
བྱ་སྟེ། ཐུན་མོང་དང་ཐུན་མོང་མ་ཡིན་པའི་ཡོན་ཏན་བསྟན་པ་དེས། །སངས་
རྒྱས་ཀྱི་རྒྱུ་འབྲས་ཀྱི་ཡོན་ཏན་ཐམས་ཅད་རྫོགས་པ་ལྟ་བུར་བསྟན་པ་ཡིན་་་་་་
པས། དེ་དག་ལ་ཡིད་ཆེས་པའི་སྒོ་ནས་ཡོན་ཏན་དེ་རྣམས་དང་ལྡན་པའི་་་་་
སངས་རྒྱས་གྲུབ་ཙ་ན། ཆོས་དང་དགེ་འདུན་དྲན་པ་ཡང་ཤུགས་ལ་འབྱུང་བ་
·147.

ཇོ་བོ་ལྷ་འབྲི་སྒང་པས་མཛད། འི་
ནི། ཡོན་ཏན་གྱི་སངས་རྒྱས་དེས་གསུངས་པའི་ཆོས་དྲན་པ་ཅིག་ཀྱང་གདོད་
འོང་སྟེ། འདི་ལྟར་ཚེ་འདིར་མི་སྡོད་འཆི་བར་ཤེས་ནས་འཆི་ཙ་ན། ལས་
འབའ་ཞིག་རྗེས་སུ་འབྲང་བས། ལས་མི་དགེ་བ་ལས་འབྲས་བུ་སྡུག་བསྔལ་
འབྱུང་བ་དྲན་དེ་ལ་ཡིད་ཆེས་ནས་སྡིག་པ་མི་དགེ་བ་སྲོག་གི་ཕྱིར་ཡང་མི་་་་་་
བྱེད་པར་སྤོང་བ་སྐྱེས་བུ་ཆུང་ངུའི་ཆོས་ཡིན། དེ་ལྟར་རྒྱུ་ལོག་ཙ་ན་འབྲས་བུ་
ལྡོག་པ་ཆོས་ཉིད་ཡིན་པས། མཐོ་རིས་ལྷ་མི་ཅིག་ཐོབ་ནས་འོང་སྟེ། དེས་གོ་མི་
ཆོད་དེ་འཁོར་བ་གར་སྐྱེས་ཀྱང་སྡུག་བསྔལ་ལས་བདེ་བ་སྐད་ཅིག་ཀྱང་མེད་་་
པ་དེ་རྒྱུ་ཀུན་འབྱུང་གིས་བསྐྱེད་པར་དྲན་ཏེ་ཡིན་ཆེས་ན། སྡུག་བསྔལ་རྒྱུ་དང་
བཅས་པ་དེ་དང་བྲལ་བའི་ཐར་པ་ཐོབ་པར་འདོད་པས། དེ་དག་གི་རྒྱུ་ལམ་
བསླབ་པ་གསུམ་ལ་སློབ་པར་བྱེད་པ་སྐྱེས་བུ་འབྲིང་གི་ཆོས་དང་། དེ་ནས་་་་་
རང་གི་ཉམས་ལ་དཔགས་ནས་དྲིན་ཅན་དུ་གྱུར་པའི་སེམས་ཅན་རྣམས་སྡུག་
བསྔལ་གྱིས་ཉམས་ཐག་པ་ལ་མི་བཟོད་པའི་སྙིང་རྗེ་ཆེན་པོའི་ཚན་གྱིས་ཕུལ་་་
ནས། བླ་ན་མེད་པའི་བྱང་ཆུབ་ཆེན་པོ་ཐོབ་པར་འདོད་པས། སྨོན་འཇུག་
གཉིས་ཀྱི་སེམས་བསྐྱེད་ནས་དེའི་བསླབ་བྱ་ལ་སློབ་པར་བྱེད་པ་སྐྱེས་བུ་
མཆོག་གི་ཆོས་རྣམས་རིམ་གྱིས་དྲན་པ་ནི། ཆོས་རྗེས་སུ་དྲན་པའོ། །དེ་ལྟ་བུའི་
ཆོས་དྲན་ནས་ཆོས་ཀྱི་རྗེས་སུ་སློབ་པར་བྱེད་པར་དགེ་འདུན་ཡིན་པར་དྲན་་་་
པས། དགེ་འདུན་གྱི་ཡོན་ཏན་ལ་དད་ཅིང་དགའ་བ་ནི། དགེ་འདུན་རྗེས་སུ་
དྲན་པའོ། །ཡང་ན་ཆོས་ཀྱི་ཡོན་ཏན། དོན་བཟང་པོ། ཚིག་འབྲུ་བཟང་པོ། མ་
འདྲེས་པ་ཡོངས་སུ་དག་པ། ཡོས་སུ་བྱང་བའོ། །དེ་ཁོ་ན་ལྟར་སློབ་པའི་དགེ་
འདུན་ནི། ལེགས་པར་ཞུགས་པ། དྲང་པོར་ཞུགས་པ། མཐུན་པར་ཞུགས་པའོ།།
དེ་ལྟར་དཀོན་མཆོག་གསུམ་རྗེས་སུ་དྲན་པ་ནི། རྟེན་གྱི་རྣམ་པའོ། །དེ་ནས་
གཏོང་བ་དང་ཚུལ་ཁྲིམས་རྗེས་སུ་དྲན་པ་ནི། གཞི་པོའི་རྣམ་པ་སྟེ། དེ་ཡང་
གཏོང་བ་གཤའ་མ་དངོས་པོ་གང་ལ་ཡང་མ་ཆགས་པ་ཅིག་ལ་ཚུལ་ཁྲིམས་་
·148.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རྣམ་པར་དག་པ་གཤའ་མ་ཅིག་ཀྱང་གདོད་འོང་བས། ཕྱོགས་གཅིག་ནས་རྒྱུ
འབྲས་ལྟ་བུར་ཡང་འོང་གསུང་། ལྷ་རྗེས་སུ་དྲན་པ་ནི། དབང་པོའི་རྣམ་པ་སྟེ།
དེ་ཡང་རྒྱུད་འཕགས་པར་གྱུར་པ་ལ་བརྟེན་ནས། འདོད་པའི་ཁམས་ན
བཞུགས་པ་སྟེ། ཆོས་དང་ལྡན་པ་དང་མི་ལྡན་པ་དག་བྱ་ར་བྱས་ནས། དེ་དག་
ལ་དགེ་སྦྱོང་དང་ཆོམ་རྐུན་དུ་མིང་བཏགས་ནས་བསྟོད་ཅིང་གཤེ་བར་བྱེད་་་་
པ་དྲན་པའི་སྒོ་ནས་རང་ལ་ཁྲེལ་ཡོད་སྐྱེ་བར་བྱེད་པའོ། །ཡང་ན་རྒྱུ་གཏོང་བ་
དང་ཚུལ་ཁྲིམས་ཉམས་སུ་བླངས་པས། འབྲས་བུ་ལྷའི་ལུས་དང་ལོངས་སྤྱོད་
ཐོབ་པ་དྲན་པ་སྟེ། དེ་ཡང་དཀོན་མཆོག་གསུམ་ལས་ལོགས་པ་མེད། གཏོང་བ་
དང་ཚུལ་ཁྲིམས་ཆོས་རྗེས་སུ་དྲན་པར་འདུས་པར་འདུས། ལྷ་དགེ་འདུན
རྗེས་སུ་དྲན་པར་འདུས་པའོ། །དེ་ལྟར་དྲུག་པོ་དེའི་སྟེང་དུ་བཞི་བསྣན་པས།
རྗེས་སུ་དྲན་པ་བཅུ་གསུངས་ཏེ། དེ་ཡང་འཁོར་བ་ལ་ཡིད་མི་རྟོན་པ་ནི་སྐྱེ་བ་
དང་འཆི་བ་རྗེས་སུ་དྲན་པའོ། །ནང་གི་དམིགས་པ་མ་བརྗེད་པར་ཡིད་མི་
རྟེན་པ་ལུས་ཀྱི་རྣམ་པ་དང་། དབུགས་ཕྱི་ནང་དུ་རྒྱུ་བ་རྗེས་དྲན་པ་སྟེ། དེ་
རིམ་ལྟར་ཞི་གནས་དང་ལྷག་མཐོང་སྟེ། བཞི་པོ་དེ་ཡང་ཆོས་རྗེས་དྲན་པར་
འདུས་གསུང་། དེ་ལྟར་ཡིད་ཆེས་པའི་ལུང་གིས་སངས་རྒྱས་ཡོད་པར་་་་་་
བསྒྲུབས་ནས། ད་ནི་རིགས་པས་ཀྱང་གྲུབ་པར་སྟོན་པ་ནི། སངས་རྒྱས་ཡོད་
ཉིད་གྲུབ་མ་གྱུར་ན། །ལོ་ཡི་གཙོ་བོ་འདྲི་ལ་བཟླ་བཞིན། །སྟེའུ་སྣ་གོང་གྲུབ་པ་
བཞིན་དུ། །སངས་རྒྱས་ཉིད་ནས་བརྒྱུའི་བླ་མའི། །གསུང་ལ་ཡིད་ཆེས་དེ་ཡིས་
དེ་གྲུབ། །ཡོན་ཏན་ཇི་ལྟར་ལྡན་པའང་དེས་གྲུབ། །དེ་གྲུབ་ན་ནི་ཆོས་རྣམས་F�
ཀུན་གྲུབ། །དེ་དཔང་མིན་ན་ཇི་ལྟར་ཡིད་ཆེས། ཞེས་གསུངས་སོ། །དགེ་བཤེས་
པོ་ཏོ་བ་དེ་ལོ་ཡི་ལྷ་ཁང་ན་བཞུགས་པའི་དུས། ལོ་ཡི་གཙོ་བོ་རྒད་པོ་ཅིག་ན་
རེ། ནན་ཏར་བྱས་ནས་ཇོ་བོ་ཀུན་གྱིས་སངས་རྒྱས་བྱ་བ་དེ་རང་ཡོད་པར་
ཅིས་ཤེས་ཟེར། དགེ་བཤེས་ཀྱིས། འོ་ན་ཁྱེད་ཀྱི་མེས་པོ་སྟེའུ་སྣ་གོང་བྱ་བ་དེ་
·149·

ཇོ་བོ་ལྷ་འབྲི་སྒང་པས་མཛད།
ཡོད་པར་ཅིས་ཤེས་གསུངས་ནས་མགོ་སྐྲ་མཛད་པས། ཁོ་ཤེད་ངེད་ལ་ཅག་
ཅག་པོ་ཡོད་པ་ཡིན་ཏེ། ཁོ་ཡོད་པའི་དུས་ནས་བཅས་འདི་ལྟར་བྱས་པ་ཡིན།
དགྲ་འདི་ལྟར་བཏུལ་བ་ཡིན་བྱ་བ་ལ་སོགས་པའི་ལས་སྟབས་མང་པོ་ཇི་ལྟར་་
བྱས་པ་དང་། དེའི་བུ་འདི་སྐད་བྱ་བ་ཡིན། དེ་ནས་དེ་ལས་བརྒྱུད་པ་ཐ་མ་ཁོ་
རང་ལ་ཅག་གིས་གཏུགས་ནས་དེ་ལྟར་རྒྱུ་མཚན་ཅག་གི་ཡོད་པ་ལགས་ཟེར།
དགེ་བཤེས་ཀྱིས་ཁྱོད་དེ་ལ་ཡིད་ཆེས་པར་བྱེད་དམ་གསུངས་པས། དེ་ལ་ཡིད་
ཆེས་ཟེར། འོ་ན་ཁྱེད་ཀྱི་དེ་འདྲ་བ་མིན་པ་དེ་བས་ལྷག་པ་དེད་ལ་ཡོད་དེ།
ངེད་ཀྱི་སངས་རྒྱས་དེས་དང་པོ་བྱང་ཆུབ་མཆོག་ཏུ་སེམས་བསྐྱེད། བར་དུ་
བསྐལ་པ་གྲངས་མེད་གསུམ་དུ་ཚོགས་བསགས་ནས། ལྷའི་བུ་དམ་པ་ཏོག་་་་
དཀར་པོར་སྐུ་སྐྱེ་བ་བཞེས་ནས་ཡོད་པ་ལ། སྙིགས་མ་ལྔའི་དུས་སུ་གཟིགས་པ་
ལྔ་ལ་གཟིགས་ནས་རྒྱལ་རིགས་སུ་སྐུ་འཁྲུངས་ཏེ། དེ་ཡང་ཆུ་བོ་སྐལ་ལྡན་ཤིང་
རྟའི་འགྲམ། དྲང་སྲོང་སེར་སྐྱའི་བསྟི་གནས་དང་ཉེ་བ་ན། རྒྱལ་རིགས་ཀྱི་བྱེ་
བྲག་ཤཱཀྱའི་གྲོང་ཁྱེར་ཡོད། དེ་ན་རྒྱལ་པོ་མེས་སེང་གེ་འགྲམ་བྱ་བ་ལ་བུ་བཞི་
ཡོད་པའི་ཆེ་དག་ཟས་གཙང་མ་ཞེས་བྱ་བའི་རྒྱལ་པོ་ཇི་ལྟར་བྱུང་བ་དང་། དེ་
ལ་སྲས་གཉིས་ཡོད་པའི་ཆེ་ཤོས་རྒྱལ་བུ་དོན་ཐམས་ཅད་གྲུབ་པ་ཞེས་བྱ་བ་དེ།
དགའ་ལྡན་ནས་ཡུམ་གྱི་ལྷུམས་སུ་འཕོ་བ་དང་། ལྷུམས་སུ་ཞུགས་པ་དང་།
བལྟམས་པ་དང་། གཞོན་ནུ་རོལ་རྩེད་མཛད་པ་དང༌། ཁབ་བཞེས་པ་དང་།
མཆོད་རྟེན་རྣམ་དག་གི་དྲུང་དུ་རབ་ཏུ་བྱུང་བ་དང་། ཆུ་བོ་ན་ར་ཛའི་རྩར་
དཀའ་ཐུབ་སྤྱད་པ་དང༌། སྲོད་ལ་བདུད་བཏུལ་བ་དང་། ཐོ་རངས་སངས་
རྒྱས་པ་དང༌། ཆོས་ཀྱི་འཁོར་ལོ་བསྐོར་བ་དང༌། ཐ་མར་བསྟན་པ་འོད་སྲུང་
ཆེན་པོ་ལ་གཏད་ནས་དགོངས་པ་ཡོངས་སུ་མྱ་ངན་ལས་འདས་ནས། ལུང་གི་
ཆོས་འཇིག་རྟེན་ན་མི་བཞུགས་པ་ལ་དགྲ་བཅོམ་པ་རྣམས་ཀྱི་བཀའ་བསྡུ་བ་་་
ཇི་ལྟར་མཛད་པ་དང་། འཕགས་པ་འོད་སྲུང་གིས་བསྟན་པ་ཀུན་དགའ་པོ་བ་
·150.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ལ་གཏད། ཀུན་དགའ་བོས་ཤ་ནའི་གོས་ཅན་ལ་གཏད། དེས་ནག་པོ་ལེགས་
མཐོང་ལ་གཏད་པ་ནས། ཇོ་བོ་ཌོ་བྷི་པ་ཡན་ཆད་དུ་བསྟན་པ་རིམ་གྱིས་་་་་་
གཏད་ནས། ཐ་མ་ཇོ་བོ་ཌོ་བྷི་པ་དཔལ་ཤྲཱི་ན་ལེནྜ་ནས། བྲི་ཀ་མ་ལ་ཤཱི་ལར་
སྤྱན་དྲངས་པའི་དུས་སུ། ང་ད་རྒས་པ་སངས་རྒྱས་ཀྱི་བསྟན་པ་འདི་ཁྱོད་ཀྱི
བཟུང་གསུངས་ནས། བསྟན་པ་ཇོ་བོ་གཏད། ཇོ་བོ་དེ་ནས་མཁས་པའི་ཡོན་
ཏན་ལ་རིག་པའི་གནས་ལྔ་མཁྱེན་པ། བཙུན་པའི་ཡོན་ཏན་ལ་ཐེག་པ་མཐའ་
དག་གིས་བསྡུས་པའི་སྡོམ་ཁྲིམས་ཐམས་ཅད་གཡག་རྔའི་རྩེ་མོ་བཞིན་དུ་སྲུང་
བ། སྒྲུབ་པའི་ཡོན་ཏན་ནི། ཐུགས་དམ་གྱི་ལྷ་ཡིས་ཞལ་གཟིགས་པ་མངོན་
པར་ཤེས་པ་ལྔ་དང་ལྡན་པ། བླ་མ་དངོས་གྲུབ་བརྙེས་པ་མང་པོས་བྱིན་གྱིས་
བརླབས་པ། ་ལྔ་བརྒྱའི་དུས་ཀྱི་སངས་རྒྱས་གཉིས་པ་ལྟ་བུར་བཞུགས་པ་ལ།
བོད་སྤྱི་མཐུན་གྱི་བསོད་ནམས་དང་། ཇོ་བོ་ཉིད་ཀྱི་སྨོན་ལམ་དང་ཐུགས་རྗེའི་
དབང་གི་བོད་དུ་བྱོན། འི་གདམས་ངག་བུམ་པ་གང་བྱོལ་ལྟ་བུ་མངའ་བ་
དགེ་བཤེས་སྟོན་པ་ཡིན། དེའི་སློབ་མ་ད་ལྟ་ང་ཡིན་པར་གསོལ་གསུངས་པས།
ཨེ་ཇོ་བོ་དེ་བཏུབ་པ་ཅིག་སྣང་ཟེར་ནས་ཡིད་ཆེས་སྐད། དེ་ལྟར་སངས་རྒྱས་
གྲུབ་ན་དེའི་རྒྱུད་ལ་སྐུ་གསུམ་འཕྲིན་ལས་དང་བཅས་པའི་ཡོན་ཏན་དང་ཇི་་
ལྟར་ལྡན་པའི་ལུགས་ཀྱང་། སངས་རྒྱས་གྲུབ་པ་དེ་ཉིད་ཀྱི་སམ། ཡང་རིགས་
པ་བཞིས་གྲུབ་སྟེ། སངས་རྒྱས་སྐུ་གསུམ་གྱིས་བསྡུས་པའི་ཡོན་ཏན་དེ་རྒྱུ་་་་
ཚོགས་གཉིས་བསགས་པ་ལྟོས་པའི་རིགས་པས་གྲུབ། རྒྱུ་ཚོགས་གཉིས་
བསགས་པ་དེས་འབྲས་བུ་སྐུ་གསུམ་འགྲུབ་པར་བྱ་བ་བྱེད་པའི་རིགས་པས་་་་
གྲུབ། རྒྱུ་ཚོགས་གཉིས་དུས་ཐུག་པ་མེད་པར་བསགས་པས། འབྲས་བུ་ཡོན་
ཏན་ཐམས་ཅད་རྫོགས་པའི་སྐུ་གསུམ་འབྱུང་བ་འཐད་པ་བསྒྲུབ་པའི་རིགས་་
པས་གྲུབ། རྒྱུ་ཚོགས་གཉིས་ལས་འབྲས་བུ་སྐུ་གསུང་འབྱུང་བ་དེ་ཆོས་ཉིད་ཀྱི་
རིགས་པས་གྲུབ་པའོ། །དེ་ལྟར་སངས་རྒྱས་དེ་ཡོན་ཏན་ཅན་དུ་གྲུབ་ན། དེས་
151.

ཇོ་བོ་ལྷ་འབྲི་སྒང་པས་མཛད།
གསུངས་པའི་ཆོས་ཐེག་པ་ཆེ་ཆུང་གིས་བསྡུས་པ་རྣམས་སམ། ཡང་ན་མི་རྟག་
པ་ནས་བདག་མེད་གཉིས་ཀྱི་བར་གྱི་ཆོས་ཐམས་ཅད་ཀྱང་ཡིད་ཆེས་པར་་་
གྲུབ་པ་ཡིན། ཐོག་མར་ཆོས་ཐམས་ཅད་ཀྱི་དབང་པོ་སངས་རྒྱས་མ་གྲུབ་པར་
མི་རྟག་པ་ནས་བདག་མེད་གཉིས་ཀྱི་བར་གྱི་ཆོས་སམ། ཡང་ན་སངས་རྒྱས་ཀྱི་
ཡོན་ཏན་ཀྱི་ཡོན་ཏན་གྱི་ཆོས་རྣམས་ལ་ཇི་ལྟར་ཡིད་ཆེས་པར་བྱེད། ་དེ་བས་
ན་སངས་རྒྱས་ལ་ཡིད་ཆེས་པའི་དད་པ་ཅི་འོང་བྱའོ་གསུང༌། འོ་ན་དེ་ཙམ་དུ་
དད་པ་ཁོ་ན་གལ་ཆེ་ན། ·སློབ་དཔོན་ཉིད་ཀྱིས། འདི་ཉིད་གཙོ་བོ་ཤེས་རབ་སྟེ།
ཞེས་ཤེས་རབ་གལ་ཆེ་བར་གསུངས་པ་སྙམ་ན། སྤྱིར་དེ་ལྟར་ཡིན་ཡང་བདེན་
པ་མ་མཐོང་ཚུན་ཆད་ཤེས་རབ་པས་དད་པ་གལ་ཆེ་བར་སྟོན་པ་ནི། སྤྲིང་
ཡིག་ནོར་བདུན་གསུངས་པའི་སྐབས་སུ། །དད་པ་ཤེས་རབ་རྗེས་སུ་འབྲང་
ལས། །ཤེས་རབ་རྗེས་འབྲང་མཆོག་ཏུ་གསུངས་ཀྱང་། །འོག་ཅག་བདེན་པ་མ་
མཐོང་རིང་ལ། །དད་པ་ཁོ་ནའི་རྗེས་སུ་འབྲང་བྱ། །ལས་འབྲས་ལ་སོགས་ཆོས་
རྣམས་ཀུན་ལ། །སངས་རྒྱས་དཔང་པོར་བཞག་པས་དྲན་བྱ། །རང་གི་རིགས་
པས་གར་ཡང་མི་ཕྱིན། །དེ་བས་དད་པའི་རྗེས་འབྲང་གཙོར་བྱ། །ཞེས་་་་
གསུངས་སོ། །ཡང་བཤེས་པའི་སྤྲིན་ཡིག་གི།དད་དང་ཚུལ་ཁྲིམས་གཏོང་དང་
ཐོས་པ་དང་། །དྲི་མེད་ངོ་ཚ་ཤེས་དང་ཁྲེལ་ཡོད་དང་། །ཤེས་རབ་ནོར་བདུན་
ལགས་པར་ཐུབ་པས་གསུངས། །ཞེས་པའི་སྐབས་སུ་སྤྱིར་དད་པ་ཅན་གང་
ཟག་གི་རྗེས་སུ་འབྲང་བ་དང༌། ཤེས་རབ་ཅན་ཆོས་ཀྱི་རྗེས་སུ་འབྲང་བ་་་
གཉིས་ལས། དད་པ་ཅན་གང་ཟག་གི་རྗེས་སུ་འབྲང་བ་ནི། བླ་མས་འདི་སྐད་
གསུང་ཟེར་ནས་བླ་མའི་གསུང་ལ་བཀའ་དོད་དུ་འཛིན་པ་ཅིག་ལ་ཟེར་བ་་་་་་
ཡིན་ལ། ཆོས་ཀྱི་རྗེས་སུ་འབྲང་བ་བྱ་བ། སངས་རྒྱས་ཀྱི་བཀའི་དྲང་དོན་དང་
ངེས་དོན་ཐམས་ཅད་རང་གིས་གཏན་ལ་ཕེབས་པ་ནི་ནུས་ཤིང་བཀའ་ལ་
རང་བྱན་ཚུད་པ་ཅིག་ལ་ཟེར་བ་ཡིན་གསུང་། དེ་གཉིས་ཀྱང་སློབ་དཔོན་་་་་
·152·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཐོགས་མེད་ཀྱིས། དད་པའི་རྗེས་སུ་འབྲང་བ་དབང་པོ་རྟུལ་པོ་ཡིན། ཆོས་ཀྱི་
རྗེས་སུ་འབྲང་བ་དབང་པོ་རྣོན་པོ་ཡིན་པས། སྔ་མས་མཆོག་ཏུ་བཟང་བར་
གསུངས་ཀྱང་། འོ་ཅག་བདེན་པ་མ་མཐོང་རིང་ལ། དད་པའི་རྗེས་སུ་འབྲང་
བར་བྱ་བ་འདི་ལ་འབུབ་མེད་པ་ཡིན། དད་པ་མེད་ན་ཤེས་རབ་ཡོད་ཀྱང་
དེས་ལན་པ་བཞིན་དུ་སོང་ནས་རང་དོན་གྱིས་མ་ཆོག་པར་གཞན་ཡང་ངན་་་
དུ་གཏོང་གསུང་། ཆོས་ཀྱི་རྗེས་སུ་འབྲང་བ་ལ་མ་ལེགས་ན་སློབ་དཔོན་པདྨའི་
གཏམ་རྒྱུད་ལྟར་ལོག་པར་སོང་བ་ཡང་མང་གསུང༌། བདེན་པ་མཐོང་ན་དད་
པའི་རྗེས་སུ་འབྲང་བ་རང་ཡང་ཆོས་ཀྱི་རྗེས་སུ་འབྲང་བ་འོང་བ་ཡིན་གསུང་།
དེ་གོང་དུ་ལས་འབྲས་ལ་སོགས་པའི་སྐྱེས་བུ་གསུམ་གྱི་ཆོས་ལ་སངས་རྒྱས་ཀྱི་་
ལུང་དཔང་པོར་བྱས། བླ་མའི་གསུང་ལ་ཚད་མར་བྱས་ནས་འཇུག་ལྡོག་བྱེད་
པ་ཅིག་གལ་ཆེ། །དེ་ལྟར་མ་བྱས་པར་རང་གི་རིགས་པ་བཅུག་ཅིང་། འདི་ལྟར་
འོང་བྱས་པས་ཐོག་ཏུ་མི་ཕེབས་པས། སངས་རྒྱས་དང་བླ་མའི་གསུང་ལ་ཡིད་
་ལ་ཡི་་་་
ཆེས་པའི་དད་པས་འགྲོ་བ་གཙོ་བོ་ཡིན་གསུང་། དེ་ལྟར་སངས་རྒྱས་
ཆེས་པའི་སྒོ་ནས། དཀོན་མཆོག་གསུམ་ལ་སྐྱབས་སུ་སོང་བས་དེས་སྐྱོབ་་་་་
ལུགས་ཇི་ལྟར་སྐྱོབ་ཅེ་ན། དེ་ཡིས་སྐྱོབ་ལུགས་སྟོན་པ་ནི། དཀོན་མཆོག་གསུམ་
ལ་སྐྱབས་སུ་སོང་བས། །སྐྱོབ་པ་བྱིན་རླབས་ལུང་གིས་སྐྱོབ་ཡིན། །སྐྱབས་ལ་
ཡིད་ཆེས་ལུང་ལའང་ཡིད་ཆེས། །ལུང་ལ་ཡིད་ཆེས་གྱུར་ན་བྱིན་རླབས། །།
གདོད་ཅིག་དེ་ལ་འབྱུང་བར་འགྱུར་ཡིན། །བཟློག་ལ་བྱིན་གྱིས་བརླབས་ཀྱང་
སྐྱོབ་མིན། །ཞེས་གསུངས་སོ། །དེ་ཡང་གོང་དུ་གསུངས་པ་ལྟར། སངས་
རྒྱས་ལ་ཡིད་ཆེས་པའི་སྒོ་ནས་དཀོན་མཆོག་གསུམ་ལ་སྐྱབས་སུ་སོང་ན་སྐྱོབ་་་
ཚུལ་བྱིན་གྱིས་བརླབས་ཀྱིས་སྐྱོབ་པ་ནི། སྐྱབས་སུ་སོང་བ་ཙམ་གྱིས་ཀྱང་ཚེ་
འདིའི་འཚེ་བ་ཐམས་ཅད་ལས་བསྐྱབས་པའི་གཏམ་མང་དུ་ཡང་གསུངས། དེ་
ལྟར་བྱིན་རླབས་ཀྱིས་བསྐྱབས་པ་ལ་བརྟེན་ནས། དེས་གསུངས་པའི་ཆོས་ལ་
·153·

ཇོ་བོ་ལྷ་འབྲི་སྒང་པས་མཛད།
ཡིད་ཆེས་ནས་འོང་བས་ཐེག་པ་ཆེ་ཆུང་གི་ལུང་ནས་གསུངས་པ་བཞིན་དུ
ཉམས་སུ་བླངས་པས་ངན་སོང་དང་འཁོར་བ་དང་ཐེག་པ་དམན་པ་ལས་
ཀྱང་སྐྱོབ་པར་འགྱུར་བ་ཡིན། དེ་ལྟར་ལུང་ལ་ཡིད་ཆེས་པས་ལུང་ལས་འབྱུང་
བ་བཞིན་དུ་མི་དགེ་བ་སྤོང་དགེ་བ་སྒྲུབ། དཀོན་མཆོག་ལ་དད་གུས་བྱ་ཙ་ན།
བྱིན་རླབས་ཀྱིས་སྐྱོབ་པ་ཡང་གདོད་འོང་བས། བྱིན་རླབས་དང་ལུང་གིས་
སྐྱོབ་པ་ཡང་ཕན་ཚུན་གྱི་རྒྱུ་ཅན་ཡིན་གསུང་། དེ་ལས་བཟློག་པ་དང་པོ་་་་་་་
སངས་རྒྱས་ལ་ཡིད་མ་ཆེས་པས། ལུང་ནས་འབྱུང་བ་ལྟར་ཉམས་སུ་མ་བླངས་
པས་འཁོར་བ་དང་ངན་སོང་དུ་སྐྱེ་བས་ལུང་གི་སྐྱོབ་པ་ཡང་མི་འབྱུང་ལ།
དཀོན་མཆོག་གསུམ་ལ་དད་གུས་མེད་ཙ་ན་བྱིན་རླབས་ཀྱིས་སྐྱོབ་པ་ཡང་མི་་་
འོང་གསུང་། དེ་ལྟར་སྐྱབས་ཀྱིས་བྱིན་རླབས་འབྱུང་བ་ལ། སྐྱབས་ལ་ཡིད་ཆེས་
པ་ཅིག་དགོས་པས། སྐྱབས་ལ་ཡིད་མ་ཆེས་པ་དང་དད་གུས་མི་སྐྱེ་བར་བསམ་
པ་སྤང་བར་སྟོན་པ་ནི། ཇི་སྲིད་དངོས་པོར་འཛིན་པ་བརྟན་རིང་། །སྐྱབས་ལ་
སྒྱུ་མ་ཙམ་དུ་འང་མི་བསམ། ནམ་མཁའི་བདག་ཉིད་སྨོས་ཀྱང་ཅི། དངོས་པོར་
ཞེན་པ་བསྒོམ་བྱ། །དེ་ལྟ་མིན་ན་རང་ལ་མངོན་ཞེན།།སྐྱབས་དངོས་མེད་པས་
གུས་པ་མི་འབྱུང་། དེ་བས་དེ་ནི་དོ་གལ་ཆེན་པོས། གསུངས་ཕྱིར་དེ་ནི་དེ་ལྟར་
བསྒོམ་བྱ། ཞེས་གསུངས་སོ། །དེ་ཡི་ཇི་སྲིད་རང་ལ་བདག་དང་བདག་གིར་
འཛིན་པ་བརྟན་པོ་དང་བྲལ་བའི་རིང་ལ། སྐྱབས་དཀོན་མཆོག་གསུམ་ཡང་
དངོས་པོ་རང་དུ་སྒོམ་དགོས་ཏེ། ཞལ་དང་སྤྱན་ལ་སོགས་སྐྱེ་མཆེད་རྣམས་
དངོས་པོ། མཚན་དང་དཔེ་བྱད་ཀྱིས་བརྒྱན་པ། བ་སྤུའི་བུ་གའི་ཡོན་ཏན་ཡང་
ནམ་མཁའ་དང་མཉམ་པར་བསམ་གསུང་། དགེ་བཤེས་ཁུ་ལ་སངས་རྒྱས་ཅི་
ལྟ་བུ་ཅིག་ལ་ཟེར་དྲིས་པས། དེ་ཁོ་ན་འདྲ་བ་ཅིག་ལ་ཟེར་ཏེ། ངའི་ལུས་འདི་
ལ་ཡང་ཁུ་སྟོན། ངག་སྨྲ་བ་འདི་ལ་ཡང་ཁུ་སྟོན། ངའི་ཡིད་ལ་ཆོས་བཀྲ་ལམ་མེ་
ཤེས་པ་འདི་ལ་ཡང་ཁུ་སྟོན་གྱི་ཐུགས་ཟེར་བ་ལྟར། སྐུ་མཚན་དང་དཔེ་བྱད་
:154·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཀྱིས་བརྒྱན་པ། གསུང་ཡན་ལག་དྲུག་ཅུ་དང་ལྡན་པ། ཐུགས་ཤེས་བྱ་མཐའ་
དག་མཁྱེན་པ་ཅིག་ཡིན་གསུང་སྐད། དེ་ལྟ་བུ་ཅིག་ཏུ་བསམ་གྱིས་དེ་ལས་
གཞན་སྒྱུ་མ་ཙམ་དུ་ཡང་མི་བསམ་ན། ནམ་མཁའ་ལྟར་ཕྱད་ཀྱིས་སྟོང་པ་ལྟ་
ཅི་སྨོས་གསུང་། དེ་ལྟར་མ་བྱས་པར་རང་བདག་ཏུ་མངོན་པར་ཞེན་པར་བྱས་
་ཆོས་
ནས་སྐྱབས་གནས། སངས་རྒྱས་རྣམས་ནི་ཆོས་ཀྱི་སྐུ། །འདྲེན་པ་རྣམས་ནི་་ེ
ཉིད་ལྟ། །ཆོས་ཉིད་ཤེས་པར་བྱ་མིན་ཏེ། །ཞེས་པའམ། རྟག་ཏུ་སྐྱེ་མེད་ཆོས་ནི་
དེ་བཞིན་གཤེགས། །ཞེས་པ་ལྟར་བྱས་ནས་ཁ་སྟོང་དུ་སོང་ན་གུས་པ་མི་་་་་
འབྱུང་བའི་སྐྱོན་ཡོད་པས། དེ་བས་ན་རང་བདག་གིར་འཛིན་པ་དང་མ་བྲལ་
བའི་རིང་ལ་དང་ཨ་ཅང་ཆེ་སྟེ། རང་གི་རྒྱུད་ལ་སྒྱུ་མ་ལྟར་འཛིན་ཀྱང་སྐྱབས་
དངོས་པོ་རང་དུ་བསྒོམ། དེ་ནས་རང་གང་ཟག་གི་བདག་མེད་པ་གོམས་ཀྱང་
ཆོས་ཀྱི་བདག་མེད་མ་གོམས་བར་དུ་སྐྱབས་དངོས་པོར་བསྒོམ། རང་ཆོས་ཀྱི་
བདག་མེད་གོམས་ནས་སྐྱབས་ཀྱང་ཆོས་ཀྱི་སྐུར་བསྒོམ། དེ་ལྟར་མ་བྱས་ན།
རྒྱལ་ལ་སོགས་ལ་ཆགས་པ་ཕྲ། །ཞེས་པར་འགྲོ་བས་སྔ་མ་ལྟར་བྱ་བ་མན་ངག་
ཡིན་གསུང་། དེ་ལྟ་བུའི་སྒོ་ནས་སྐྱབས་གནས་གྲུབ་པར་ཡིད་ཆེས་པར་བྱས་ཏེ།
སྐྱབས་སུ་སོང་ནས་དེའི་བསླབ་བྱ་རྣམས་ལ་ཇི་ལྟར་སློབ་པ་ཡང་གསུངས་་་་
ལས་ཤེས་པར་བྱའོ། །
༈ དེ་ལྟར་སངས་རྒྱས་རྗེས་སུ་དྲན་པ་བསྒོམས་པས། དེ་ལ་ཡིད་ཆེས་པས་
དེས་གསུངས་པའི་ཆོས་དང་། དེ་སྒྲུབ་པའི་དགེ་འདུན་ལ་ཡིད་ཆེས་པར་རྣལ་
་སྐྱེས་ནས་སྐྱབས་སོང་སྟེ་བློ་བཀལ་ནས་སངས་རྒྱས་ཀྱི་གསུང་དཔང་པོར་
བྱས་ནས་དལ་འབྱོར་རྙེད་དཀའ་བ་ནས་བདག་མེད་གཉིས་ཀྱི་བར་གྱི་ཆོས་་་་་
ཐམས་ཅད་སྒོམ་པ་ཡིན་པས་དེ་སྟོན་པ་ནི་དེ་ལྟར་སྐྱབས་ལ་ཡིད་ཆེས་གྱུར་
ནས། ཆོས་རྣམས་ཀུན་གྱི་དཔང་པོར་དེ་དྲན། །དལ་བ་རྙེད་དཀའ་འཆི་བ་
རྗེས་དྲན། །ལྷན་ཅིག་བསམས་པས་ཆོས་ཀྱི་མགོ་གཟུགས། །དེ་ལྟར་བསམས་
· 155·

ཇོ་བོ་ལྷ་འབྲི་སྒང་པས་མཛད།
པས་ཆོས་རྣམས་སྐྱེ་འགྱུར། །ཞེས་གསུངས་སོ། །དེ་ལྟར་སངས་རྒྱས་ལ་ཡིད་
ཆེས་ནས། དེ་དཔང་པོར་བྱས་ལ་དེས་གསུངས་པའི་ཆོས་རྗེས་སུ་དྲན་པ་་་་
བསྒོམ་པ་ནི། པོ་ཏོ་བའི་ཞལ་ནས། ཆོས་ཀྱི་དབུ་དལ་འབྱོར་རྙེད་དཀའ་བ་
དང་། འཆི་བ་རྗེས་སུ་དྲན་པ་བསྒོམ་པ་འདི་ཡིན་གསུང་སྐད། དེ་གཉིས་ཀྱི་
དབུ་བྱས་ནས་བདག་མེད་ཀྱི་བར་དུ་རིམ་གྱིས་བསྒོམ་པ་ཡིན་གསུང་། དེ་ལ་
དལ་འབྱོར་རྙེད་དཀའ་བ་ནི། དཔེ་དང་གཏན་ཚིགས་ལ་སོགས་པའི་སྒོ་ནས་
ཀྱང་བསྒོམ་པར་བྱ་སྟེ། རང་ཅག་འདི་ཀུན་ལ་སྒོམ་རིན་རང་མེད་པར་བྱེད་དེ།
སྤྱོད་འཇུག་གི་དབུ་ཞབས་འདིས་བསྐྱལ་ནས་འདུག་པ་ཡིན། དོལ་པའི་ཞལ་
ནས། ངས་འདི་ལ་འཕྲིག་ཅིག་ཚུད་པས་ཆོས་ཡོ་བྱུང་གསུང་། དེ་རང་བཟོ་མ་
ཡིན་ཏེ། མདོ་ཉིད་ལས་ཀྱང་བྲམ་ཟེ་རྒྱལ་བ་དྲོད་ཀྱིས་སྐྱེ་མཆེད་ཀྱི་རྣམ་པར་
ཐར་བ་ལས་གསུངས་པ་དེ་ཡིན་གསུང་། དེ་ལྟར་རྙེད་དཀའ་བ་ལས་རྙེད་པ་
དེ་ཡང་འཇིག་པར་ཤིན་ཏུ་སླ་སྟེ། རིང་པོར་མི་སྡོད་མི་རྟག་པའི་འཆི་བ་རྗེས་
སུ་དྲན་པ་སྒོམ་པ་འདིས་ལྕག་འདེབས་དགོས། འདི་མ་བསྒོམས་པར་ཆོས་
འོང་ཐབས་མེད་གསུང་། དེ་ནས་ཤི་ཡང་དལ་འབྱོར་གྱི་ལུས་ཅིག་ཐོབ་ནས་
བཏུབ་པ་ལ། ད་རེས་འདི་ལ་འབད་པ་མ་བྱས་ན་ཕྱི་མ་ལ་འདི་འདྲ་བའི་མིང་
རང་ཡང་མི་ཐོས་པའི་ས་ན་མར་འགྲོ་ཉེན་ཆེ་བས། འདི་གཉིས་ལྷན་ཅིག་ཏུ་
སེམས་པ་འདི་གདམས་ངག་ཡིན་གསུང་། འདི་གཉིས་ཀྱི་དོན་ལ་སོ་ཅིག་ཅི་
ཐེབས་བྱེད་དགོས། འདི་གཉིས་ལ་སོ་ཅིག་ཐེབས་ན་ཆོས་ཀྱི་སྒོ་དབྱེ་བས། གོང་
མ་ཐམས་ཅད་རྒྱུད་ལ་སྤུངས་པ་བཞིན་དུ་ཡོང་བ་ཡིན་པས་ཆོས་ཀྱི་དབུ་བྱ་བ་
དེ་ལ་ཟེར་བ་ཡིན་ཏེ། དབུ་ངོ་མ་ཤེས་པའི་གཏམ་ཡང་གསུང་། དེ་ལྟར་ཆོས་ཀྱི་
དབུ་བཙུགས་ནས། སྐྱེས་བུ་གསུམ་གྱི་ཆོས་སྒོམ་པ་ལ། དང་པོ་སྐྱེས་བུ་ཆུང་
ངུའི་ཆོས་དལ་འབྱོར་རྙེད་པར་དཀའ་བ་དང༌།འཆི་བ་རྗེས་སུ་དྲན་པ་དང་།
ལས་དང་འབྲས་བུ་སྒོམ་པ་འདི་གསུམ་སྐེ་རྩ་དང་འདྲ་བར་གལ་ཆེ་བས་ནན་་
·156.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཏན་དུ་བྱ་བར་སྟོན་པ་ནི། དལ་བ་རྙེད་པར་དཀའ་ལ་སོགས་པ། །ཡང་དང་
ཡང་བསམ་སྐེ་རྩ་ལ་གཟབ། །མདོ་ཁམས་སྒྱུར་བཞིན་རང་ཁར་མི་ཚུད། །དེ་
བས་ཡང་དང་ཡང་དུ་དེ་བསམ། །ཞེས་གསུངས་སོ། །དེ་ཡང་དལ་འབྱོར་རྙེད་
པར་དཀའ་བ་ལ་སོགས་པ་སྒོམ་པའི་སྐྱེས་བུ་ཆུང་ངུའི་ཆོས་གསུམ་པོ་འདི་མ་་
བསམས། ནན་ཏན་མ་བྱས་པར་གོང་མ་རྣམས་ལ་བཟའ་རིངས་བྱས་ན། མདོ་
ཁམས་ཀྱི་སྒྱུ་བཞིན་དུ་འགྲོ་སྟེ། མདོ་ཁམས་སྒང་མ་གིར་མི་གཉིས་ལ་མར་ཁུ་
སྤྱི་ལ་དྲངས་པས། ལྟོ་ལ་ངན་ཤོས་ཀྱི་སྒྱུ་གཏིང་རིང་པོ་བྱས་ཀྱིན་བཅུས་པས།
ཁ་ཡི་རྩར་སླེབས་ཙ་ན་སྐེ་རྩར་ཆགས་ཀྱིན་མར་ཁུ་བས་ཟན་རང་ཡང་ཁར་མ་
ཚུད་པར་ས་ལ་ལྷུང་གིན་སོང་བས། གཅིག་གི་ཁྲེལ་བ། མར་ཁུ་མང་དུ་འོང་
བའི་ཐབས་ཟབ་པ་ཡང་གལ་ཆེ་སྟེ། སྐེ་རྩ་དེར་གཟོབས་ཟེར་ལོ། །དཔེ་དེ་
བཞིན་དུ། སྐད་ཅིག་ལ་སངས་རྒྱ་བའི་ཐབས་སྟོང་པ་ཉིད་ལ་སོགས་པའི་ཟབ་
པ་ཡང་གལ་ཆེ་སྟེ།། སྐེ་རྩ་དང་འདྲ་བའི་སངས་རྒྱས་རྗེས་སུ་དྲན་པ་དང་། དལ་
བ་རྙེད་པར་དཀའ་བ་དང་། འཆི་བ་རྗེས་སུ་དྲན་པ་དང༌། ལས་དང་འབྲས་
བུའི་རྨང་འདིར་གཟོབ་དགོས། འདིར་མ་གཟབས་ན་མར་ཁུ་དང་འདྲ་བའི་
སངས་རྒྱས་པས། ཟན་དང་འདྲ་བའི་ལྷ་མི་རང་ཡང་མི་ཐོབ་པར་འགྲོ་བས་ན།
ཟབ་མོའི་དོན་དེ་ཁར་འོང་བར་འདོད་ན། སྐྱེས་བུ་ཆུང་ངུའི་ཆོས་སྐོར་སྐེ་རྩ་
དང་འདྲ་བ་འདིར་གཟབས་ལ་རྒྱུད་ལམ་སྐྱེས་ཀྱི་བར་དུ་ནན་ཏན་གྱིས་ཡང་་་
དང་ཡང་དུ་དེ་བསམ་པ་གལ་ཆེ་གསུང༌། དེ་ལྟར་བསམས་པས་དལ་འབྱོར་
རྙེད་པར་དཀའ་བ་ལ་རྙེད་པའི་དུས་ད་རེས་ཆོས་ཁོ་ན་བྱ་བར་སྟོན་པ་ནི།
ཡོན་ཏན་རང་བཞིན་དགེར་འོས་སྐབས་སུ། །སྔ་མའི་རྒྱུ་ལྡན་ཡང་ན་སྣོད་་་་་
རུང་། །དེ་བས་དགེར་འོས་རང་ཅག་ལ་སྦྱར། །འཕྲང་མང་ཐར་བས་ཡོན་ཏན་
རང་བཞིན། །ད་ནི་དགེར་འོས་སྣམ་སྣེམ་མ་འདུག །ཡོན་ཏན་རང་བཞིན་ཐོབ་
པའང་རབ་དཀའ། །ཞེས་གསུངས་སོ། །དེ་ཡང་བཤེས་པའི་སྤྲིང་ཡིག་གི།ཡོན་
·157·

ཇོ་བོ་ལྷ་འབྲི་སྒང་པས་མཛད།
ཏན་རང་བཞིན་དགེར་འོས་བདག་གིས་ནི། །བདེ་བར་གཤེགས་པའི་གསུངས་
བརྙད་ལས་བྱུང་བའི། །བསོད་ནམས་འདུན་སླད་འཕགས་པའི་དབྱངས་འདི་
དག །ཅུང་ཟད་ཅིག་བསྡེབས་ཁྱོད་ཀྱིས་གསན་པར་རིགས། །ཞེས་པའི་སྐབས་
སུ་འདི་གསུངས་ཏེ། སློབ་དཔོན་ཀླུ་སྒྲུབ་ཀྱི་རྒྱལ་པོ་བདེ་སྤྱོད་བཟང་པོ་ལ།
ཁྱེད་སྐྱེ་བ་སྔ་མ་ལ་སྦྱིན་པ་བཏང་བས་ལོངས་སྤྱོད་དང་ལྡན། ཚུལ་ཁྲིམས་
ས་པས་མི་ལུས་ཐོབ། བཟོད་པ་བསྒོམས་པས་གཟུགས་བཟང་བ་དང་
ལྡན་ཏེ་གདམས་ངག་གི་སྣོད་དུ་གྱུར། བླ་མ་ལ་དད་གུས་བྱས་པས། བླ་མ་དང་
ཕྲད་པས་དགེ་བར་འོས་བྱ་བ་དང་། ཡང་ན་ཚེ་སྔ་མ་ལ་འཁོར་ལོ་བཞི་འགྲུབ་
པར་འགྱུར་བའི་བསགས་པས། ཚེ་འདིར་འཁོར་ལོ་བཞི་དང་ལྡན་པས་ན་
ཆོས་ཀྱི་སྣོད་དུ་རུང་བས་ན་དགེ་བ་བྱ་བར་འོས་ཞེས་གསུངས་པ་དེ་ཆོས་ཅན་
ཁ་སྤོས་ལ་རང་ཅག་ལ་སྦྱར་ཏེ། དེ་ཡང་པོ་ཏོ་བའི་ཞལ་ནས་འཁོར་ལོ་བཞི་ལ་
བརྟེན་ནས་སྐྱིད་ཀྱི་ནང་ནས་ཆོས་བྱར་བཏུབ་པ་ཅིག་ཡོད་པ་ལ། རླུང་གིས་
ཁྱེར་བའི་བོད་འདི་ལ་འཁོར་ལོ་བཞི་པོ་འདི་མ་ཚང་། འོན་ཀྱང་དེའི་དོད་
དམ་སྐྱིན་ལྟ་བུ་ངན་སོང་དང་མི་ཁོམ་པའི་གནས་བརྒྱད་ཀྱི་འཕྲང་མང་པོ་་་་་་
ལས་ཐར་ནས། དལ་འབྱོར་མི་ལུས་ཐོབ་པས་ན་ཡོན་ཏན་གྱི་རང་བཞིན་ལྟ་
བུར་འདུག་པས་ན། ད་ནི་མི་ན་མི་ཚ་བ་ལ་དགེ་བ་བྱེད་པར་འོས་པས། སྣམ་
སྣེམ་ཕན་ཚུན་ཡན་ལ་ཚེ་ཟད་པར་མི་བྱ་བར། སྙིང་ཐག་པ་ནས་ཉིན་མཚན་
ངོ་མི་ཤེས་པར་ཕན་པ་སྒྲུབ་དགོས། ཁྱིས་བྱ་སྙེག་པ་ལྟར་བྱེད་ཚུལ་བསྟན་པས་
ཀྱང་མི་འོང་གསུང་། ད་རེས་མ་འབད་ན་ཕྱིས་འདི་ལྟ་བུའི་ཐོབ་པ་རང་དུ་
དཀའ་སྟེ། གལ་ཏེ་འདི་ལ་ཕན་པ་མ་བསྒྲུབས་ན། །ཕྱིས་ནི་ཡང་དག་འབྱོར་པ་
ག་ལ་འགྱུར། །ཞེས་པ་དང་། ཡང་། རྒྱ་མཚོ་ཆེར་གཡེངས་གཉའ་ཤིང་གི །བུ་
གར་རུས་སྦལ་མགྲིན་ཚུད་ལྟར། །མི་ཉིད་ཤིན་ཏུ་རྙེད་དཀར་གསུངས། །ཞེས་
འབྱུང་བས་སོ། །དེ་ལྟར་འབྱོར་བ་ཐོབ་པའི་དུས་འདིར་དགེ་བ་ལ་མ་འབད་
.158.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ན། ཕྱིས་ཐོབ་པར་དཀའ་བས། ད་རེས་ཅི་ལྟར་འབད་པར་བྱ་བར་སྟོན་པ་ནི།
དཀོན་མཆོག་གསུམ་པོ་རྗེས་དྲན་སྐྱབས་སོང་། །དེ་ནས་འཆི་བ་གཙོ་བོར་བྱས་
པའི། །ན་དང་རྒ་སོགས་རྒྱུན་མི་འཆད་པའི། །སྡུག་བསྔལ་བསམས་པས་ནད་
ཡུན་རིང་བ། །།གསོ་བའི་སྨན་ནི་བསླབ་པ་གསུམ་སོགས། །དེ་ལ་ཐོས་བསམ་
སྒོམ་གསུམ་བྱེད་པ། །ད་རེས་དུས་ཡིན་གླུ་ཚིག་དཔེར་བྱས། །རྒྱ་ཕུ་གཙང་
འདུག་གཞན་རྣམས་གྲུ་ལེན། །ལོ་སྟེང་བུ་ཅིག་ཡིན་ནོ་ཅོག་ན། །གསེར་གྱི་རི་ལ་
བརྐོས་ན་ཨང་ཟེར། །ང་ནི་དེ་རང་ཉིད་ཡིན་སྙམ་ནས། །ཅི་ཕྱིར་མི་བརྐོ་འདི་
ན་འདུག་ཅིག །འདིར་འོང་གསེར་གྱི་རི་ལ་བརྐོས་ཟེར། །དེ་བཞིན་མིར་གྱུར་
གཞོན་ནུར་བྱུང་སོགས། །སྨོན་ལམ་སྟེང་ཕྱིན་ཅི་ཡི་ཕྱིར་སྡོད། །སྙམ་བསམ་
རང་ལ་རྟག་ཏུ་བསྐུལ་གདབ། །འཕགས་པ་ཐོགས་མེད་གསུངས་པའང་ཁུངས་
དྲངས། །མ་བཏུབ་ན་ཡང་དེ་ཉིད་རྒྱུར་བྱས། །ཤིན་ཏུ་འབད་པ་དེ་ཡང་ཅིག་
ཡིན། །ཞེས་གསུངས་སོ། །དེ་ལྟར་དལ་འབྱོར་ཐོབ་པའི་དུས་སུ་དགེ་བ་ལ་
འབད་པ་ཇི་ལྟར་བྱེད་དགོས་ན། ཐོག་མར་དཀོན་མཆོག་གསུམ་གྱི་ཡོན་ཏན་
རྗེས་སུ་དྲན་པའི་སྒོ་ནས་ཡིད་ཆེས་པས་སྐྱབས་སུ་སོང་ནས། དེའི་བསླབ་བྱ་
རྣམས་ལ་ནན་ཏན་གྱིས་སློབ་དགོས། དེ་ལྟ་བུ་དེས་དལ་འབྱོར་རྙེད་པར་་་་་
དཀའ་བར་ཤེས་ནས། རྙེད་པ་དེ་དོན་དང་བཅས་པར་བྱེད་པ་ལ། རྙེད་པར་
དཀའ་ལ་འཇིག་པར་སླ་བ་མི་རྟག་པ་འཆི་བ་རྗེས་སུ་དྲན་པ་འདི་གལ་ཆེ་་
བས། འདི་སྒོམ་པ་ལ་གཙོ་བོར་བྱས་པས།ངེས་པར་འཆི་བར་་ཤེས་པས།ཚེ་ཕ་
རོལ་རྗེས་སུ་དྲན་ཏེ། ·ཕ་རོལ་གྱི་བདེ་སྡུག་ཐམས་ཅད་ལས་དགེ་སྡིག་ལལས་་་་
འབྱུང་བར་ཤེས་ནས། དེ་སྒྲུབ་ཅིང་སྤང་བ་ལ་འབད་དགོས། དེ་ལྟར་བྱས་པས་
མཐོ་རིས་ལྷ་མི་ཅིག་ཐོབ་ནས་འོང་སྟེ། དེས་ཀྱང་གོ་མི་ཆོད་དེ། སྲིད་པའི་རྩེ་མོ་
མན་ཆད་ཀྱི་ཁམས་གསུམ་འཁོར་བ་གང་དུ་སྐྱེས་ཀྱང་། སྡུག་བསྔལ་ལས་བདེ་
བའི་གནས་སྐབས་སྐད་ཅིག་ཀྱང་མེད་པས། བག་དྲག་ཤོས་ལྷ་མི་གཉིས་ཡིན་
·159.

ཇོ་བོ་ལྷ་འབྲི་སྒང་པས་མཛད།
ཏེ་ཡང་། མི་ལ་སྐྱེ་རྒ་ན་འཆི་ལ་སོགས་པའི་སྡུག་བསྔལ་དཔག་ཏུ་མེད་པ་ཡོད།
ལྷ་ལ་འཆི་འཕོ་ལྟུང་བ་ལ་སོགས་པའི་སྡུག་བསྔལ་དཔག་ཏུ་མེད་པ་རྣམས་་
ཀྱིས་དུས་རྟག་ཏུ་གཅིག་མ་སངས་པར་གཅིག་བྱུང་བས་རྒྱུན་མ་ཆད་པར་་་་
འཁོར་བ་ཐོག་མ་མེད་པ་ནས་ནད་ཡུན་རིང་བ་དར་དྲག་པ་རྣམས་བསམས་་
པས། དེ་ལ་ཡིད་འབྱུང་ནས། དེ་གསོ་བའི་སྨན་ནམ་གཉེན་པོ་ཐེག་པ་ཆུང་
ངུའི་དབང་དུ་བྱས་ན་བསླངས་པ་གསུམ་ཡིན་པས། དེ་ལ་དང་པོ་ཐོས་པ།
བར་དུ་བསམ་པ། ཐ་མར་སྒོམ་པའི་དུས་ཀྱང་ད་རེས་ཡིན། སོགས་ཁོངས་སུ་
ཐེག་པ་ཆེན་པོའི་དབང་དུ་བྱས་ན། རང་གི་ཉམས་ལ་དཔགས་པའི་སྙིང་རྗེ་
ཆེན་པོས་ཀུན་ནས་བསླངས་པའི་སེམས་ཅན་གྱི་དོན་དུ་སངས་རྒྱས་ཐོབ་པར་
འདོད་པའི་བྱང་ཆུབ་ཀྱི་སེམས་ཀྱི་འཕངས་པའི་ཕ་རོལ་ཏུ་ཕྱིན་པ་དྲུག་ལ་་་་
སློབ་པར་བྱེད་པ་ལ། དེའི་མཚན་ཉིད་ལེགས་པར་ཤེས་དགོས་པས། ཐོས་
བསམ་སྒོམ་གསུམ་ལ་འབད་པའི་དུས་ཀྱང་ད་རེས་ཡིན། ཤེས་རབ་གསུམ་པོ་
དེའི་མཚན་ཉིད་ཀྱང་ཐེག་པ་ཆུང་དུ་ཡུལ་གྱི་ཕྱེ་བར་འདོད། ཐོས་སོགས་ལས་
བྱུང་བློ་རྣམས་ནི། །མིང་དང་གཉིས་ཀ་དོན་ཡུལ་ཅན། །ཞེས་གསུངས་ལ། ཐེག་
པ་ཆེན་པོ་པ་བྱེད་ལས་ཀྱིས་ཕྱེ་བར་འདོད། ཁམས་རྟས་བྱེད་དང་འཇུག་བྱེད་
དང་། །དེ་ཡི་དོན་རྣམས་ཐོབ་པའོ། །ཞེས་གསུངས་པས། ཚོགས་ལམ་དུ་ཐོས་
པ་གཙོ་བོར་བྱས་ནས་ཁམས་རྟས་པར་བྱེད། སྦྱོར་ལམ་དུ་བསམ་པས་ཐེ་ཚོམ་
ཆོད་དེ་ངེས་པ་སྐྱེ། མཐོང་ལམ་དུ་བསྒོམས་པས་མངོན་དུ་གྱུར་ཏེ་རྟོགས་པ་སྐྱེ་
བ་ཡིན་ཏེ། དེ་ཐམས་ཅད་ད་རེས་ལ་རག་ལས་ཏེ། དཔེར་ན་ཕན་ཡུལ་རྒྱ་ཕུ་པ་
ཅིག་གིས། གཙང་དུ་ཕྱིན་པ་དང་། གཞན་གཙང་པ་རྣམས་གླུ་ལེན་པའི་ངག་
ལས། ང་ཁ་ན་ཕན་ཡུལ་རྒྱ་ཕུ་ལོ་སྟེང་གི་བུ་ཅིག་ཏུ་སྐྱེས་ན་གསེར་གྱི་རི་ལ་
བརྐོས་ལ། ཕྱུག་པོ་ཅིག་ཁ་བྱ་རྒྱུ་ཨང་ཟེར་བ་ཐོས་པས། ང་དེ་ཚོ་བྱར་ཡོད་ན་
གསེར་མི་བརྐོ་བར་འདིར་ཅི་ལ་སྡོད་སྙམ་ནས། མར་ལ་འོངས་ནས་གསེར་
·160·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བརྐོས་ལོ། །དཔེ་དེ་བཞིན་དུ་ད་རེས་སློབ་དཔོན་ཀླུ་སྒྲུབ་ཀྱིས་མཛད་པའི་སློན་
ལམ་ནས། མ་སྐྱེ་ཟེར་བ་ཚོ་དང་ནི་བྲལ། སྐྱེ་བར་ཤོག་ཟེར་བ་རྣམས་ཀྱི་སྟེང་
དང་ད་རེས་ཕྱིན་ནས་འདུག་པས། ད་ཅིའི་ཕྱིར་དོན་མེད་པར་སྡོད་སྙམ་དུ་
བསམས་ལ་རང་བསྐུལ་དགོས། རྐྱང་ཤེད་ན་རེ། ང་ནི་རང་ཁ་རང་གིས་ལྡོག །
རང་ཅག་རང་གིས་རྒྱག་ཟེར་བ་བཞིན་དུ། འོ་སྐོལ་རྣམས་ཀྱང་རྟག་ཏུ་བླ་མ་
དང་འགྲོགས་པ་ཡང་དཀའ་བ་ཡིན་ཙ་ན། སློབ་དཔོན་ཞི་བ་ལྷས་གསུངས་པ་
བཞིན་དུ། སློབ་དཔོན་དང་སློབ་མ་གཉིས་ཀ་རང་གིས་བྱས་ནས་གཟེངས་་་་་
ཀྱང་རང་གིས་བསྟོད། རྨ་ཡང་རང་གིས་ཕབ་ནས། དགེ་བའི་ཕྱོགས་ལ་ཕྱི་བ་
མ་སོད་ཀྱང་ས་ཕུང་ལ་འགྱོད་པ་མེད་ཟེར་བའི་ཚུལ་དུ་བྱེད་དགོས་གསུང་།
དེ་ཡང་ཟན་དྲོན་ཆངས་པའི་སྐྱེས་རབས་ནས། འཇིག་རྟེན་པ་དག་སྦྱིན་པའི་
གཏམ་དག་ཐོས་ནས་སྟེར། །ང་བདག་མངོན་སུམ་གྱུར་ན་ཅི་ཕྱིར་སྦྱིན་མི་་་་
བྱེད། །ཅེས་པའི་ཚུལ་གྱིས། ཡོད་པ་རྐྱེན་དུ་བྱས་ནས་དགེ་བ་ལ་འབད་དགོས་
གསུང་། དེ་ལྟར་བྱས་ཀྱང་རང་གི་རྒྱུད་ལ་སྐྱེར་མ་བཏུབ་སྟེ། དགེ་བཤེས་ཀྱི་
ཞལ་ནས། ཚན་ཅིག་གི་བློ་ལ་བལྟས་ནས་ཡོད་ཀྱིས་དང་ཡེང་ཡེང་བཏིབ་་་་་
P
བཏིག་གསུང་སྟེ། ཆོས་སེམས་པའི་དུས་སུ་བཏབ་པ་མི་བྲོ་བར། མ་བཏབ་པ་
ཕ་ཚན་བྲོ་སྟེ། མི་རྟག་པ་སྒོམ་གྱི་ཚེ་འདི་ལ་ཞེན་པ་ཆེར་སོང་། ལས་འབྲས་
བསྒོམས་ཀྱང་སྡིག་པ་ལ་ཡེ་མི་འཛེམ། བྱམས་སྙིང་རྗེ་སྒོམ་གྱིན་ཚིག་པ་ཇེ་ཟ།
བྱང་ཆུབ་ཀྱི་སེམས་སྒོམ་གྱིན་རང་འདོད་ཇེ་ཆེ། གང་ཟག་གི་བདག་མེད་སྒོམ་
གྱིན་བདག་འཛིན་ཇེ་དམ། ཆོས་ཀྱི་བདག་མེད་སྒོམ་གྱིན་དངོས་པོ་དང་་་་་་
མཚན་མར་འཛིན་པའི་རྣམ་རྟོག་ཇེ་ཆེར་འགྲོ་བར་འདུག་པ་དེ། སྔོན་གོམས་
པའི་མཐུ་མེད་པས་ལན་པ་ཡིན་པས། དབུལ་མོ་རས་བྱིན་མ་ལྟར་དེ་ཉིད་་་་་་
གཉེན་པོར་བྱས་ནས་བྱེད་དགོས། སློབ་དཔོན་ཐོགས་མེད་ཀྱིས་གསུངས་པའི་
ལུགས་ཅི་མེད་པ་དེ་ཉིད་རྐྱེན་དུ་བྱས་ནས་འབད་པ་ཡིན་པས། ད་རེས་རང་
·161·

ཇོ་བོ་ལྷ་འབྲི་སྒང་པས་མཛད།
ལ་གང་མ་འཛོམ་པ་དེ་སྔ་མ་ལ་མ་བྱས་པས་ད་ལྟ་མེད་པ་ཡིན། ད་རེས་མ་
བྱས་ན་ཡང་ཕྱི་མ་ལ་མི་ཡོང་སྟེ། ཉོན་མོངས་པ་རྣམས་ཀྱིས་ཀྱང་སྙིང་རྗེ་བྱས་
ནས་གློད་དུ་མི་བཏུབ་ལ། ཡོན་ཏན་རྣམས་ཀྱིས་ཀྱང་ཤ་ཚ་བྱས་ནས་རྒྱུད་ལ་
འོང་དུ་མི་བཏུབ་པས། རང་གི་འབད་དགོས་ཏེ། མདོར་ན་བྱང་ཆུབ་དེ་མ་
བཞག་ན་འགྲུབ་པས་འབད་དགོས་གསུང༌། དེ་ལྟར་ད་རེས་མ་འབད་ན་རང་
གཏན་དུ་ཉམས་པར་འགྱུར་ལ། འབད་ན་རང་གཞན་གྱི་དོན་འགྲུབ་པར་་་་
སྟོན་པ་ནི། རིན་ཆེན་ཕྲེང་གི་ཏེ་པོར་གསོལ་སྐབས། །དགེ་སློང་བདག་ནི་ཏེ་
བོར་གསོལ་བ། །ཚུལ་ཁྲིམས་ཡང་དག་ལྡན་པའི་མདོ་བཞིན། །དལ་བ་རྙེད་
ཅིང་བསྟན་པར་ཞུགས་ནས།།དེ་དང་མི་མཐུན་ཀུན་ཏུ་སྤྱད་པས། །གཏན་དུ་
སྡུག་བསྔལ་གྱུར་ཏ་རེ་བསམ། །དངགས་ཀྱི་དཔེ་ཡོད་ལན་གཅིག་རྨེའུ་ཟན། །
བྱས་པ་ཁྱིས་ཁྱེར་རིགས་པ་མིན་སྙམ། །མང་པོ་འདི་ལ་དེ་སྙམ་སེམས་ནས། །
ཆུད་ཟོན་མི་བྱེད་བརྒྱ་འམ་བཅུ་ཞིག །བྱུང་ཡང་ཐིང་ཐིབ་འགྲོ་བ་འདི་ལས། །
ཅུང་ཟད་ཐེན་ཐུབ་ཡོས་ཀྱང་འབྱར་བས། །དེ་བས་དེ་ལྟའི་གང་ཟག་རྣམས་
ཀྱིས། །འདི་དང་གཞོན་དུ་གཏད་པ་བརྗོད་པས། །མཁྱེན་པར་མཛོད་དེ་རང་
དང་གཞན་ལ། །ཕན་པར་འགྱུར་བས་ཁྱེད་ཀྱིས་དེ་མཛོད། །རང་ཕན་དངོས་
ཡིན་གཞན་ཕན་དྲོ་ཚོལ། །འདས་པའི་སངས་རྒྱས་དེ་རྣམས་ཀྱིས་ཀྱང་། །ངེད་
ལ་བརྟེན་ནས་རང་གི་དྲོ་བཙལ། །ངེད་ཀྱང་དྲོ་ཚོལ་འདོད་ན་གཞན་བརྟེན། །
གཞན་རྣམས་ཡུལ་དུ་བྱས་ནས་ཚོགས་གསོག །དེ་ཉིད་རང་དོན་ཉམས་སུ་
མྱོང་འགྱུར། །ཞེས་གསུངས་སོ། །འདི་དགེ་བཤེས་ཀྱི་དང་པོ་བྱོན་མ་ཐོག་ཙ་ན།
རིན་ཆེན་ཕྲེང་བའི་རྒྱལ་པོའི་ཚུལ་བསྟན་པའི་ལེའུ་ནས། ཁྱོད་ཀྱིས་དགྱེས་
པར་མཛད་སླད་དང་། །འགྲོ་བ་ལ་ཡང་བརྩེ་སླད་དུ། །ཁྱོད་ལ་མི་སྙན་ཡང་
ཕན་པ། །བདག་ལྟ་གཅིག་ཏུ་ཏེ་པོར་གསོལ། །ཞེས་པའི་སྐབས་སུ་སློབ་དཔོན་
ཀླུ་སྒྲུབ་ཀྱིས་རྒྱལ་པོ་ལ་ཁྱོད། ཆོས་མིན་རིགས་པས་མི་སྤྱོད་ཀྱང་། རྗེས་སུ་འཚོ་
.162·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བ་རྒྱལ་པོ་ལ། །ཕལ་ཆེར་བསྟོད་པ་དེ་ཡི་ཕྱིར། །སྨན་དང་མི་སྨན་མཁྱེན་པར་
དཀའ། །ཞེས་པ། ཁྱོད་སྤྱིར་ཆོས་ཀྱི་རྒྱལ་པོ་ཡིན་པས། །ཆོས་མ་ཡིན་པ་རིགས་
པས་མི་སྤྱོད་ཀྱང་། ཁྱོད་ཀྱི་རྗེས་སུ་འཚོ་བའི་འབངས་རྣམས་ཁྱོད་ཀྱིས་མི་་་་་
རིགས་པ་སྤྱད་ཀྱང་ངོ་སྲུང་བྱས་ནས། དྲང་པོར་མི་སྨྲ་བར་ཕལ་ཆེར་བསྟོད་
པས་ཉམས་ལེན་ཡོད་པས། དེ་ལ་བག་ཡོད་པར་བྱ་དགོས་སོ། །ང་ནི་ངོ་སྲུང་
མེད་པར་ཏེ་པོར་གསོལ་ཏེ། ངོར་བཙུགས་ནས་སྨྲ་བ་ཡིན་གསུང་པ་བཞིན་དུ།
པོ་ཏོ་བའི་ཞལ་ནས། དགེ་སློང་ང་ཡང་གྲྭ་པ་སྟོང་ཚོ་གཉིས་ཙམ་བཞུགས་པ་
རྣམས་ལ་ངོ་སྲུང་མེད་པར་ཕན་པའི་དོན་དྲང་པོར་ཟློ་སྟེ་ཏེ་པོར་གསོལ་ན།
ཚུལ་ཁྲིམས་ཡང་དག་པར་ལྡན་པའི་མདོ་ལས། དགེ་སློང་དག་ཤེས་པ་ནི་་་་་
འགྲིབ། སྲོག་ནི་འཆད། ཚེའི་འདུ་བྱེད་ནི་འདོར། སྟོན་པའི་བསྟན་པ་ཡང་
ངེས་པར་འཇིག་པར་འགྱུར་ན། ཅིའི་ཕྱིར་བརྩོན་འགྲུས་དང་བརྟུལ་བ་བརྟན་
པོས་སྒྲུབ་པར་མི་བྱེད། མིའི་ལུས་ནི་ཤིན་ཏུ་རྙེད་པར་དཀའ་ན། དེ་ཐོབ་ནས་
དེས་རྙེད་པའི་རྒྱལ་བའི་བསྟན་པ་ལ་རབ་ཏུ་བྱུང་བ་ཡང་རྙེད་ནས་ཐར་པའི་་
དོན་དང་མི་མཐུན་པ་དག་གིས་བསླུ་སྟེ་གཏན་དུ་སྡུག་བསྔལ་བར་གྱུར་ཏ་རེ།
ཞེས་གསུངས་པ་བཞན་དུ་རང་ཅག་ཀྱང་། ད་རེས་རྙེད་པར་དཀའ་བའི་དལ་
འབྱོར་གྱི་ལུས་ཐོབ། ཕྲད་པར་དཀའ་བའི་སངས་རྒྱས་ཀྱི་བསྟན་པ་དང་ཕྲད་
ནས། བསྟན་པ་མཐའ་དག་གི་སྒོར་ཞུགས་ནས་ཁས་བླངས་ཏེ། དེ་དང་མི་
མཐུན་པ་ཀུན་ཁས་བླངས་དང་འགལ་བ་ཤ་སྟག་སྤྱད་པས་གཏན་དུ་སྡུག་
བསྔལ་ཏེ། ཉེས་བྱས་གཅིག་ཁྱད་དུ་བསད་པས་ཀྱང་ཡང་སོས་སུ་སྐྱེ་སྟེ། རྒྱལ་
ཆེན་རིས་བཞིའི་ཚེ་དང་ཉིན་ཞག་མཉམ་པའི་རང་ལ་ལྔ་བརྒྱའི་བར་དུ་སྡུག་་་
བསྔལ་མྱོང་བར་གྱུར་ཏ་རེ། ཉེས་བྱས་བརྒྱ་དང་ཕམ་པ་སྡིག་མཉམ་ཟེར། ཕམ་
པ་བྱུང་ན་མནར་མེད་དུ་སྐྱེ་སྟེ། སྡུག་བསྔལ་གྱི་དབང་དུ་བྱས་ན། དགེ་བཤེས་
སྤྱན་སྔ་བའི་ཞལ་ནས། རབ་ཏུ་ཆེ་བ་ཡན་ཆད་ཁམས་གསུམ་གྱི་སྡུག་བསྔལ་
·163.

ཇོ་བོ་ལྷ་འབྲི་སྒང་པས་མཛད།
ཕྱོགས་གཅིག་ཏུ་དྲིལ་བ་བས་རབ་ཏུ་བྱུང་བ་མནར་མེད་དུ་སྐྱེས་པ་སྡུག་
བསྔལ་ཆེ་གསུང་སྐད་དེ། གླིང་བཞི་རི་རབ་དང་བཅས་པ་འདི་ལ་མནར་མེད་
ཀྱི་མེའི་འོད་ཀྱིས་རིག་པ་ཙམ་གྱིས་ལྷམས་ཀྱིས་འཇུ་བའི་ཚ་རླབས་དེ་ཙམ་་་་་་་
ཡོད་པར་གསུངས་ཏེ། སྨྱུག་རུམ་པའི་ཞལ་ནས། དེའི་སྡུག་བསྔལ་དམྱལ་བ་པ་
དེ་ཉིད་ཀྱིས་ཉམས་སུ་མྱོང་བ་མ་གཏོགས་པ། འོ་སྐོལ་གྱི་བློས་དཔག་པར་མི་
ནུས་པ་ཡིན་གསུང་། ཚེ་ཚད་བར་གྱི་བསྐལ་པ་གཅིག་ཐུབ་ཟེར་ཏེ། གཏན་དུ་
. སྡུག་བསྔལ་བྱ་བ་དེ་ལ་ཟེར་བ་ཡིན། དེ་ནས་དམ་ཚིག་ཉམས་པ་དང་། དགེ་
འདུན་གྱི་དཀོར་ལ་འབགས་པ་དང་། བྱང་ཆུབ་སེམས་དཔའ་ལ་སྡིག་པ་
བསགས་ན་རྡོ་རྗེ་དམྱལ་བར་སྐྱེ་སྟེ། མནར་མེད་ལས་གྲོང་ལས་དགོན་པའི་
ཚུལ་དུ་ཡོད། སྡུག་བསྔལ་མནར་མེད་པས་འབུམ་འགྱུར་གྱིས་ཆེ་གསུང་སྟེ
ཐོས་པ་ཙམ་གྱིས་སྙིང་འགས་པ་ཙམ་དུ་འདུག་གསུང༌། ཚེ་ཚད་ཀྱི་དབང་དུ་
བྱས་ནས། འཇིག་རྟེན་གྱི་ཁམས་འདི་དག་རྒྱ་མཚོ་ཆེན་པོ་ཅིག་ཏུ་གྱུར་ལ། དེ་
སྤུ་ཉག་མ་གཅིག་གིས་གཏོར་པས་ཟད་པ་ན་ཚེ་འཛད་བྱ་བ་དང་། ཡང་། ནམ་
མཁའ་ཇི་སྲིད་གནས་གྱུར་པ།། །དེ་སྲིད་དུ་ནི་ཆོ་ངེས་འདེབས། །བྱ་བ་ཡང་
གསུངས་པས་ན་ཡང་གཏན་དུ་སྡུག་བསྔལ་བར་འགྱུར་ཏ་རེ་བྱ་བ་དེ་ལ་ཟེར་་
བ་ཡིན་གསུང་། དེ་མི་འདོད་ན་དེ་དག་ཏུ་སྐྱེ་བའི་རྒྱུ་རྣམས་བཤགས་བསྡམ་
བྱ། ཕན་བདེའི་རྒྱུ་ལ་འབད་པར་བྱ། དེ་ལྟར་མ་བྱས་ན། རྨེ་ཟན་ཁྱིས་ཁྱེར་བ་
དང་འདྲ་སྟེ། དགེ་བཤེས་པོ་ཏོ་བའི་ཞལ་ནས། ངས་ཁྱེད་གཡོར་པོ་རྣམས་ལ་
ངོ་དང་ཚ་སྟེ། ངེད་ཀྱི་སྤྲས་ཀྱི་བ་འོ་ཐང་ན་ཆུ་མེད་པས་ལོ་ཡགས་ཙམ་མི་་་་་
འོང་ལྷད་ཟན་ཟ་བས། ལན་གཅིག་ཕ་སྤད་གསུམ་གྱི་རྨེའུ་ཟན་བྱས་པས། བུ་
ཆུང་ཤོས་སྤྱང་ཤས་ཆེར་རེ་བ་ཅིག་གིས་ཁོ་རང་གི་ཟན་སྐལ་རྒྱབ་ཏུ་སྦས་ནས།
ཕ་དང་ཕུ་བོའི་ཟན་ལ་ཟོས་པས། ཁོ་རང་གི་ཟན་རྒྱབ་ནས་ཁྱིས་ཁྱེར་བས་
ངུས། ཟན་ཁྱིས་ཁྱེར་བ་ལ་ངུའམ། མ་ངུ་བྱས་པས། བརྒྱ་མ་ལན་གཅིག་གི་རྨེའུ་
164

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཟན་དེ་ཁ་ན་ཁྱིས་ཁྱེར་བ་ཟེར་ལོ། །དེ་བཞིན་དུ་རང་ཅག་ཀྱང་ངན་སོང་་་་་་
གསུམ་དུ་གཏན་འཁྱམས་བཞིན་དུ་བསྡད་བསྡད་པ་ཅིག་དལ་འབྱོར་ཐོབ།
བསྟན་པ་དང་ཕྲད་པའི་ཆོས་ཉོན་མོངས་པའི་ཁྱི་ལ་མ་བསྐུར་ཅིག་བྱ་བ་་་་
གསུང་སྐད། འདིའི་དོན་པོ་ཏོ་བས་བསླབ་པ་ཀུན་ལས་བཏུས་པ་གསུང་པའི་
དུས་སུ། མི་གཅིག་གི་སྒོར་མི་མང་པོ་བྱུང་བས། ཁོ་རང་ན་གྲི་བརྡར་གྱིན་མ་
གསོད་ཀྱིས་དོགས་ནས། ཕ་མེས་ཀྱིས་བཀུག་སྟེ། དྲེ་བོ་གཏོང་ཉེན་ཡོད་ཟེར་
ལོ། །དེ་བཞིན་དུ་ཕ་མེས་དང་འདྲ་བའི་སྔོན་ལས་ཀྱིས་དལ་འབྱོར་གྱི་ལུས་་་་
འདི་བཀུག་སྟེ། དྲེ་བོས་ཆོས་མ་བྱས་པར་སྡིག་ལ་ཞུགས་ནས་གཏོང་ཉེན་ཡོད་
གསུང་། ཀླས་ཀྱི་སྒོམ་པ་ཀླུ་དགའ་བྱ་བའི་བུ་བྱིས་པ་ལོ་བཅུ་དྲུག་ལོན་པ་ཅིག་
བཙུན་པ་བྱས་ནས་ཕོ་བྲང་སྡིངས་པས་པོ་ཏོ་བའི་སྤྱན་སྔར་ཁྲིད་ནས། འདི་
མཐུན་རྐྱེན་ཐམས་ཅད་འཛོམ་པར་ཡོད་པས། འདི་ལ་ཆོས་ཅིག་ཐུགས་ལ་
གདགས་པར་ཞུ་བྱས་པས། པོ་ཏོ་བའི་ཞལ་ནས། ཕ་མེས་ཀྱིས་བཀུག་སྟེ་དྲེ་
བོས་གཏོང་སྟེ་མཆི་གསུང་བ་ལ། ཕྱིས་བབས་ནས་བན་མགོ་བ་ཅིག་བྱས་་་་་་
འདུག་གསུང་། དེ་བས་ན་ད་རེས་རང་ཅག་དྲེ་བོས་མི་གཏོང་བ་ཅིག་བྱེད་
དགོས་ཏེ། གཅིག་ལ་གཙང་ཁྱབ་བསླབས་ཏེ། དགེ་དོན་ལེགས་ཀྱི་གཞི། ཆོས་
ཚུལ་རབ་ཀྱི་དབྱིངས། མཆོད་རྟེན་ཐམས་ཅད་ལ་གུས་པས་ཕྱག་འཚལ་ལོ་
གྱིས་བྱས་པས། དེ་མ་ཤེས་པར། ཡགས་ན་ཡགས་ཀྱི་གཞི། ཉེས་ན་ཉེས་ཀྱི་གཞི།
ཡགས་གཞི་ཉེས་གཞི་ལ་གུས་པས་ཕྱག་འཚལ་ལོ་ཟེར་ལོ། །དེ་བཞིན་དུ་ད་
རེས་ཀྱི་དལ་འབྱོར་གྱི་ལུས་འདི་ཡང་། ཡགས་སམ་ཡགས་ན་དང་། ཉེས་སམ་
ཉེས་ན་ཡི་གཞི་གཉིས་ལས་འགྲོ་ས་མེད་པས། ད་རེས་མི་དགེ་བ་སྤངས་ནས་
དགེ་བ་ལ་འབད་པ་བྱས་ན་ལེགས་གཞིར་འགྲོ་སྟེ། སྐྱེ་བ་གཏན་གྱི་བདེ་མགོ་
བཙུགས་པ་ཡིན། དེ་ལས་བཟློག་ན་ཉེས་གཞི་བཙུགས་ཏེ། དགེ་བ་དག་ཀྱང་མ་
བྱས་ལ། །སྡིག་པ་དག་ཀྱང་ཉེར་བསགས་ན། །བསྐལ་པ་བྱེ་བ་བརྒྱར་ཡང་ནི། །
·165·

ཇོ་བོ་ལྷ་འབྲི་སྒང་པས་མཛད། ས་
བདེ་འགྲོའི་སྒྲ་ཡང་ཐོས་མི་འགྱུར། །ཞེས་གསུངས་ཏེ། སྒྲ་ཙམ་ཡང་མི་ཐོས་ན་
ཐོབ་པ་ལྟ་ཅི་སྨོས་གསུང་། འདིའི་དོན་ཕུ་ཆུང་བའི་ཞལ་ནས། དལ་འབྱོར་གྱི་
ལུས་ཐོབ་ནས་དགེ་བའི་ལས་མ་བྱས་པར་ཤི་ན། ནོར་བུ་རིན་པོ་ཆེ་རིན་ཐང་
མེད་པ་ཅིག་རྙེད་ནས་ལོངས་མ་སྤྱད་པར་སྟོར་དུ་བཅུག་པ་དང་འདྲ་ལ། སྡིག་
པ་བྱས་ན་ནོར་བུ་དུག་དང་འདྲེས་པའི་ལྷད་ཟན་སྡོག་པོ་གཅིག་ཏུ་བཙོངས་་་་
པ་དང་འདྲ་གསུང་། དེ་བས་ན་ད་རེས་དགེ་བ་ལ་འབད་དགོས། དེ་ཡང་ཐར་
པའི་རྒྱུའི་དགེ་བ་ལ་འབད་དགོས་ཀྱི། འཁོར་བའི་རྒྱུ་ཡི་དགེ་བ་བྱེད་པ་ནི།
འཁོར་ལོ་བསྒྱུར་བའི་རྒྱལ་པོ་མཉེས་པར་བྱས་ནས་བྱ་དགའ་ཚ་ཕོར་གང་་་
བླངས་དང་འདྲ་གསུང་། སྦྲགས་དང་མཁར་ཐོག་ཀུན་ན་གྲྭ་པ་སྟོང་ཚོ་རེ་ཙམ་
ཡོད་པ་འདི་རྣམས་ཀྱིས་ནང་ན་དལ་འབྱོར་རྙེད་དཀའ་བ་རྙེད་ནས་ཆུད་
ཟོས་པ་ཕངས་སྙམ་ནས་ཆུད་མི་གཟོན་པ་བརྒྱ་ཁོ་ན་བྱུང་ཡང་། སངས་རྒྱས་
ཀྱི་བསྟན་པ་ནུབ་ཁར་སོང་བས་དེ་རིང་ནག་ཐིབ་ཐིབ་འགྲོ་བ་འདི་ལས་ནུར་་
ཨེན་ཅིག་འོང་བ་ལ་གསུངས་པས། ཕུ་ཆུང་བའི་ཞལ་ནས། བརྒྱ་མི་དགོས་བཅུ་
བྱུང་ཡང་འགྲོ་སྟེ་གསུངས་པས། པོ་ཏོ་བའི་ཞལ་ནས། རེ་བརྙས་གསུང་སྐད་
དོ། །དེ་བས་གཤའ་མ་ཅིག་བྱུང་ཡང་གཅིག་ལ་གཅིག་བརྟེན། སྣབས་ལ་ཡོས་
འབྱར་འོང་སྟེ། ཤྭ་ཆེན་པོ་བྱུང་བའི་དུས་ན། ཕ་བོང་རེ་རེ་ལ་བརྟེན་ནས་ས་རྡོ་
མང་པོ་ཆགས་པ་དང་འདྲ་གསུང་། ཡོད་མེད་ད་རེས་ལ་ཐུག་པ་དེ་བས་ན། ད་
རེས་ཀྱི་དལ་འབྱོར་ཆུད་མི་གཟོན་པའི་གང་ཟག་རྣམས་ཀྱིས་སྐབས་འདིར་་་་་
གསུངས་པ་དང་། གཞན་དུ་གསུངས་པ་སྟེ། པོ་ཏོ་བའི་ཞལ་ནས་ངས་ཁྱེད་ལ་
ཡ །ཆོགས་ཆོས་ཟེར་བ་དེ་ཡང་བྱས་སོ། །དེ་
ཡང་ལུང་དང་རིགས་པ་དང་། བླ་མའི་གདམས་ངག་གསུམ་ཕལ་ཀ་སྦྱར་ནས་
བཤད་པ་ཡིན་པས། དེ་མཁྱེན་པར་མཛོད་ལ་རང་གི་རྒྱུད་ལ་དད་པ་དང་བྱང་
ཆུབ་ཀྱི་སེམས་ལ་སོགས་པའི་ཆོས་འཕེལ་བར་བྱ་བའི་སྒོ་ནས་རང་ཕན་དང་།
·166·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གཞན་གྱི་རྒྱུད་ལ་ཆོས་འཕེལ་བར་བྱ་བའི་སྒོ་ནས་ཕན་པར་འགྱུར་བ་དེ་
མཛོད། ཅེས་གསུངས་པ་སྟེ། སློབ་དཔོན་གྱིས་རྒྱལ་པོ་ལ། ཁྱོད་ལ་བདག་གིས་
འདི་དང་ནི། །གཞན་དུ་གཏད་པ་བརྗོད་བགྱིས་པ། །མཁྱེན་པར་མཛོད་དེ་
བདག་ཉིད་དང་། .གཞན་ལ་ཕན་པར་འགྱུར་རོ་མཛོད། །ཅེས་པའི་དོན་དེ་
ཡིན་ནོ། །དེ་ཡང་དངོས་སུ་རང་ལ་ཕན་ན་བརྒྱུད་ནས་གཞན་ལ་ཡང་ཕན་་་
པར་འགྱུར་ཏེ། རང་ལ་ནི་དངོས་སུ་ཕན་པ་ཡིན་ལ། གཞན་ལ་ཕན་པ་ནི་
བརྒྱུད་ནས་ཡིན་པས། གཞན་དོན་དུ་རང་གི་དྲོ་བཙལ་བ་དང་འདྲ་སྟེ། ཇོ་
བོ་ཀུན་ན་རེ། ངེད་ལ་སྟོན་མོ་བཟང་པོ་དྲངས་ན་ཁྱེད་རང་ཚོགས་གསོག་ལ།
འགྲངས་ན་བྱིན་རླབས་ཐུན་མོང་མ་ཡིན་པ་འོང་ཟེར་བ་བཞིན་དུ་ཡིན་པས་་་་
སྔར་འདས་པའི་སངས་རྒྱས་རྣམས་ཀྱིས་ཀྱང་། ངེད་སེམས་ཅན་རྣམས་ལ་་་་
བརྟེན་ཏེ། སེམས་ཅན་ཡུལ་དུ་བྱས་ནས་ཚོགས་བསགས་པས། རང་གི་དྲོ་
བཙལ་ཏེ། སངས་རྒྱས་པ་དེ་རང་ལ་དངོས་སུ་ཕན་པ་ཡིན་ལ། སངས་རྒྱས་
ནས་ཆོས་གསུངས་པའི་སྒོ་ནས་གཞན་དོན་མཛད་དོན་མཛད་པ་དེ་བརྒྱུད་
ནས་ཕན་པ་ཡིན་གསུང་། དེ་བས་ན་ངེད་ཅག་རྣམས་ཀྱང་རང་གི་དྲོ་ཚོལ་
བར་འདོད་ན་སེམས་ཅན་ལ་བརྟེན་དགོས་ཏེ། སེམས་ཅན་ཡུལ་དུ་བྱས་ཤིང་
ཚོགས་བསགས་པས་རང་གི་རྒྱུད་ཇེ་དག་ཇེ་དག་ལ་འགྲོ་བས་ས་བཅུ་རིམ་་་་་་
གྱིས་བགྲོད་ནས་སངས་རྒྱས་པ་ཉིད། རང་དོན་ཉམས་སུ་མྱོང་བ་ཡིན་པས་
གཞན་དོན་དུ་རང་གི་དྲོ་བཙལ་བ་ཡིན་གསུང་། དེ་ལྟར་རང་གཞན་གཉིས་
ཀའི་དོན་བསྒྲུབ་པར་ནུས་པའི་དལ་འབྱོར་འདི་ཆུད་ཟོས་པར་ཕངས་པས་་་
འདི་ཆུད་མི་གཟོན་པར་བྱེད་པ་ལ་དལ་འབྱོར་རྙེད་དཀའ་བའི་དོན་རྒྱུད་ལ་་་
ཅི་སྐྱེ་བྱེད་དགོས་པར་སྟོན་པ་ནི། སྤྱོད་འཇུག་དབུ་ཡི་དལ་འབྱོར་སྐབས་སུ། །
དལ་བ་རྙེད་པར་དཀའ་བའི་ཚིག་འདི། །ཐོས་ཤིང་བཟུང་ལ་མང་དུ་བཤད་
ཀྱང་། །རྒྱུད་ལ་མ་སྐྱེས་མཚན་ཉིད་ལ་ལྟོས། །འདུན་མ་བྱས་ནས་མ་འཇིངས་སུ་
· 167·

ཇོ་བོ་ལྷ་འབྲི་སྒང་པས་མཛད _______
ཡོད། །བྱང་ངོས་འདི་ན་དཀར་བ་ཅུང་ཟད། །དེ་ཡང་སྦུབ་ཆུའི་དཀར་བ་
བཞིན་དུ། །ཁ་དཀར་གཏིང་ནི་ཀུན་ཀྱང་རྫབ་གྱུར། །དེ་བས་སྤྱི་ལ་ནམ་ཡང་རེ་
མེད། །སོ་སོ་འགའ་ལ་བརྒྱ་ལ་ཆོས་འདི། །བདེན་པའི་འདུ་ཤེས་པྲག་སྲེག་བྱུང་
ན། །འདི་ནི་བཞག་ཏུ་མེད་དམ་སྙམ་ན། །དེ་བས་ཚིགས་འདིའི་ཡན་ལག་རེ་
རེའང་། །སྣ་ཚོགས་ཚུལ་གྱིས་ནན་ཏན་དུ་བསམ། །ལན་ཅིག་ལན་གཉིས་
སོགས་ཀྱིས་མ་ཡིན། །དོན་འདི་རང་ལ་མ་སྐྱེས་བར་དུ། །བསམས་ན་ཆོས་
གཞན་ཀུན་ཀྱང་གདོད་འོང་། །ཟ་འདོད་ལག་ཆར་བཤད་པས་མི་འོང་། །རང་
གིས་མཐོང་སར་ཕྱིན་པས་བློས་བཅད། །ཅེས་གསུངས་སོ། །དེ་ཡང་སྤྱོད་པ་ལ་
འཇུག་པའི། དལ་འབྱོར་འདི་ནི་རྙེད་པ་ཤིན་ཏུ་དཀའ། །སྐྱེས་བུའི་དོན་སྒྲུབ་
ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་བསྒྲུབས་ན། །ཕྱིས་ནི་ཡང་
དག་འབྱོར་པར་ག་ལ་འབྱུང་། །ཞེས་པའི་སྐབས་སུ། །དགེ་བཤེས་དེའི་ཞལ་
ནས། དལ་འབྱོར་རྙེད་པར་དཀའ་བའི་ཚིག་འདི་མ་ཐོས་པ་སུ་ཡོད། བློ་ལ་མ་
བཟུང་བ་དང་གཞན་ལ་མ་བཤད་པ་སུ་ཡོད། ཐ་ན་སྙེ་མ་སློང་བ་ཚུན་ཆད་
ཀྱིས་ལག་ཆར་བྱས་ནས་འཆད་དེ་ཅི་ཕན་དོན་རྒྱུད་ལ་མ་སྐྱེས་གསུང་། དེ་
ཡང་ཅིས་ཤེས་ན་འབྲས་བུའི་རྟགས་ཀྱིས་ཤེས་ཏེ། སྡེ་འཁྲུག་གི་བདུན་མ་་་
བྱས་ན་དེ་ལ་མི་གཏོགས་པ་སུ་ཡོད་གསུང་། དེ་ཡང་དགེ་བཤེས་ཀྱི་ཞལ་ནས།
འདུན་མ་ཡང་ཆོས་འདུན་བྱེད་བྱས་ན་འཆམ་པ་ཡེ་མི་འོང་བར་འདུག །ངེད་
པོ་ཏོ་བའི་སྤྱན་སྔར་མ་འོངས་ཙ་ན། ཡ་གད་ན་བཟའ་མི་བཅུ་གཉིས་ཡོད་པ་
ལ། ཇོ་བོ་བགྲེས་པོ་གཉིས་ཀྱི་འདུན་མ་བྱས་ནས། ང་ལ་ཁྱོད་དབྱར་གར་ཡང་
མ་འགྲོ།ངེད་ཅག་དབྱར་འདིར་ཚུལ་འཇུག་ཅིག་བྱ།།ཚུལ་གྱི་ཡོན་བདག་ཅིག་
ཀྱང་ཡོད་པས། འདུལ་བ་འཛིན་པ་ཅིག་ཀྱང་སྤྱན་དྲངས་ལ་བྱའོ་ཟེར་ནས་
བརྩམས་པས་ཡེ་མ་འཆམ་གསུང༌། ཆོས་མ་ཡིན་པའི་འདུན་མ་ཅིག་བྱེད་ན་
རྩོམ་རང་མི་དགོས་པར་ཅིག་གིས་ཁོང་ངེད་ལ་འདི་སྐད་ཟེར་ན་ཟུར་ཅིག་་་་་་
·168.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བྱས་པ་རང་གིས་འདི་ལ་ཅིག་མ་བྱས་ན་བེར་ཀ་ལན་མེད་ཇེ་མང་དུ་འགྲོ་
བས། རུག་གིས་དམྱལ་བར་འགྲོ་ཡང་མི་འགྱོད་ཀྱི་ཟེར་ནས་གུ་རིང་གིས་འོང་
སྟེ། དམྱལ་བར་འགྲོ་བ་ལ་ཚེགས་སུ་མི་ལྟ་བ། འོ་སྐོལ་འཇིགས་པ་མེད་པ་བྱ་བ་
ཡིན་གསུང་། ཆོས་ནས་ནི། དཔེར་ན་ཁྱིམ་ཚིག་གྱུར་པའི་མེ། །ཁྱིམ་གཞན་ཞིག་
ཏུ་སོང་གྱུར་ན།།རྩ་སོགས་གང་ལ་མཆེད་བྱེད་པ། །དེ་ནི་ཕྱུང་སྟེ་དོར་བ་ཡིན།།
དེ་བཞིན་གང་ལ་སེམས་ཆགས་ན། །ཞེ་སྡང་མེ་ནི་མཆེད་གྱུར་ནས། །བསོད་
ནམས་ཚིག་པར་དོགས་པ་ཡིས། །དེ་ནི་དེ་ཡིས་མོད་པ་དོར། །བསོད་པའི་མི་
ཞིག་ལག་བཅད་དེ། །གལ་ཏེ་ཐར་ན་ཅི་མ་ལེགས། །གལ་ཏེ་མི་ཡི་སྡུག་བསྔལ་
གྱིས། །དམྱལ་བ་བྲལ་ན་ཅིས་མ་ལེགས། །ནོར་ནི་གཏོང་གི་ཡན་ལག་བསྲུང་
བར་བྱ། །ནོར་དང་ཡན་ལག་གཏོང་གི་སྲོག་བསྲུང་ངོ༌། །ནོར་དང་ཡན་ལ་།
རྣམས་དང་དེ་བཞིན་སྲོག །ཐམས་ཅད་བཏང་གི་འདིར་ནི་ཆོས་བསྲུང་ངོ་། །
ཞེས་གསུང་པ་ལ། རང་ཅག་ཚིག་ཙམ་ལ་བརྟེན་ནས་ཆོས་བཏང་བ་ངོ་མཚར་
ཆེ་གསུང་། སེམས་ཅན་ཐམས་ཅད་ཀྱི་བདེ་བའི་འབྱུང་གནས་སངས་རྒྱས་ཀྱི་
བསྟན་པ་ཡིན་པ་ལ། བསླབ་པ་གསུམ་ལ་བསྙེན་གནས་ཡན་ཆད། དུང་ལ་དྲི་
མ་ཕྱིས་པ་བཞིན་གཏོང་བ་ནི་སྡེ་འཁྲུག་བྱེད་པ་འདི་ཡིན་གསུང་། འཇམ་་་་་
དཔལ་རྩ་བའི་རྒྱུད་ནས། སྡེ་འཁྲུག་གི་དཔོན་བྱེད་པའི་རྣམ་སྨིན་ནི། ས་བཅུ་
པའི་དབང་ཕྱུག་གིས་ཀྱང་མི་ཤེས་པར་གསུང་སྟེ། སངས་རྒྱས་ཁོ་ནའི་སྤྱོད་
ཡུལ་ཡིན་གསུང་། དེའི་ཁ་ཕྱོགས་ཞེ་ཕྱོགས་གཉིས་ཀ་བྱེད་པ་ནི་བསྐལ་པ་ཆེན
པོ་དྲུག་ཅུར་སེམས་ཅན་དམྱལ་བར་སྐྱེ། ཞེ་ཕྱོགས་བྱེད་པ་བསྐལ་པ་བཅུ་དྲུག་
ཏུ་དམྱལ་བར་སྐྱེ། དེའི་དུས་སུ་སེམས་ཅན་ཤི་ཚད་དམྱལ་བར་སྐྱེ་བར་་་་་་་
གསུངས་འདུག །སེམས་ཅན་ལས་བདག་གིར་བྱ་བ་ཡིན་པས། དོན་མེད་པར་
དམྱལ་བར་སྐྱེ་བ་འདི་མི་རིགས་སམ་སྙམ་པ་ལ། དེ་ཙ་ན་ས་ཚིག་པ་བྱ་བར་
སོང་བས་ཐམས་ཅད་རྒྱུད་འཁྲུགས་ཏེ། ཉོན་མོངས་བདོ་བས། དེ་ལས་ངན་
·169.

ཇོ་བོ་ལྷ་འབྲི་སྒང་པས་མཛད།
བསགས་པ་ཡིན་པ་འདྲ། དུད་འགྲོ་ཚུན་ཆད་ཞེ་སྡང་རྒྱས་ནས་འཐབ་པར་
འདུག་གསུང་། སྡེ་འཁྲུག་བྱས་པའི་ས་ཕྱོགས་དེར་སྒྲུབ་པ་བྱས་ཀྱང་འབྲས་བུ་
མི་འབྱུང་སྟེ། དཔེར་ན་རྫ་བསྲེགས་པའི་སར་མྱུ་གུ་མི་སྐྱེ་བ་དང་འདྲ་བར་
གསུང་། སྒྱུ་མ་ལྟ་བུའི་བློ་རྣལ་མ་ཡོད་པའི་བྱང་ཆུབ་སེམས་དཔའ་གཅིག་གིས།
ཆོས་ཀྱི་འཁོར་ལོ་ལན་གསུམ་བསྐོར་ན་སོར་ཆུད་པ་ཡིན་བྱ་བ་ཡང་གསུང་།
ཉེན་ཆེས་ན་ཁེ་ཡང་ཡོད་པས། སྡེ་འཁྲུག་བྱེད་པ་རྣམ་སྨིན་ཆེ་བ་ལྟར་དེ་ཞི་
བར་བྱས་ན་བསོད་ནམས་ཆེ་བས། སྡེ་འཁྲུག་བྱས་པའི་སར་བསྡད་སྡིག་པ་
ཡང་འབྱང་ངམ་སྙམ་པ་ཡི་བྱ་བ་ཡང་གསུང་། དེ་བས་རྣམ་སྨིན་ཆེ་བས་སྡེ་
འཁྲུག་ལ་སོགས་པ་བྱུང་བའི་དུས་སུ།རང་ལངས་ནས་འགྲོ་དགོས་པ་ཡིན་ཏེ།
འབྲོས་ནུས་པ་ཙམ་རང་ཡང་མི་འོང་བར་འདུག །ཆོས་ལས། གང་ན་སྤྲོས་
པའམ་རྩོད་པ་ཡོད་པ་ལས། །དཔག་ཚད་བརྒྱ་ཡི་ཕ་རོལ་འགྲོ་བ་མཆོག །གང་
དུ་ཉོན་མོངས་སྐྱེ་བ་དེ་དག་ཏུ། །ཡུད་ཙམ་ཅིག་ཀྱང་གནས་ཤིང་འདུག་མི་བྱ། །
གསུངས་པ་ཡིན་པས། དེ་ལྟ་བུ་བྱུང་བའི་དུས་སུ་ལངས་ནས་འགྲོ་དགོས་པ་
ཡིན་ཏེ། རྒྱལ་ནས་འབྲོས་པ་ཅིག་བྱུང་བས། ཁྱོད་ད་རེས་འགྲོ་ན་ཕྱིས་མི་འོང་
ཅིག་བྱས་པས་མི་འོང་ཟེར་ནས་སོང་སྐད། ཡར་ཀླུངས་ཤེད་དུ་བཙུན་པ་ཅིག་
འཁྲུག་པ་ལ་མི་དགའ་ཡང་འབྲོས་མ་ནུས་པར་ཁྲབ་གཤམ་འདར་གྱིན་འདུག་
ནས། ཁྱོད་འདར་བ་བྱས་པས། ང་མི་འདར་ན་སུ་འདར་བ་ཟེར་བ། པོ་ཏོ་
བས་གསན་པས་དེ་ནི་ང་ཁོ་ན་འདྲ་བློ་འཁུམ་ཅིག་བྱུང་ཉི་མ་གཅིག་འཕགས་་
པས་ཆོག་པ་ལ་གསུང་སྐད། ཚན་ཅིག་དེའི་དུས་ན་ཀག་གིས་ལངས་ནས་མི་
འགྲོ་བར་ཚོད་ལན་ལེན་ནས། ལས་ངན་གྱིས་རྐྱང་གིས་རྟ་ཕྱགས་པ་བཞིན་དུ་
ཁོང་གི་གསེབ་ཏུ་ཀྱོག་གིས་འགྲོ །དེ་ཐམས་ཅད་ཅིས་ལན་ན་རང་ཚེ་འདི་ལ་
ཞེན་པས་ལན་ཏེ། ཁོང་གིས་ད་ཕྱིན་ཆད་མ་འོངས་ཅིག་བྱས་པས་ཚེ་སྨད་ལ་
མ་ཕྱིད་ཀྱིས་དོགས་པ་ཡིན་ཏེ། ཁོང་གིས་བསྡིགས་པ་ལ་བྲེད་དུ་ཅི་ཡོད། མི་
·170.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སོང་ནི་ཡུལ་ཆེ། ཕྱུགས་སོང་ནི་སྣ་ཡངས་བྱ་བ་ཡིན་གསུང་། རང་ཅག་བག་
ཙམ་ལ་ཆགས་ནས་འགྲོ་མི་ནུས། ཡང་དག་པར་རྫོགས་པའི་སངས་རྒྱས་རབ་
ཏུ་མ་བྱུང་ན་གླིང་བཞི་ལ་དབང་བའི་འཁོར་ལོས་སྒྱུར་བའི་རྒྱལ་པོར་འགྱུར་་་
བ་དེ་བཞག་ནས་རབ་ཏུ་བྱུང་སྟེ། གནས་མལ་རྟོག་པ་མཛད་པ་དང་། ནད་
པའི་རིམ་གྲོ་དང་། གཙུག་ལག་ཁང་ཉུལ་བ་དང༌། བསླབ་པ་འཆའ་བ་དང་།
དུས་བཞི་པོ་དེ་མ་གཏོགས་པའི་དུས་ཐམས་ཅད་དུ་བསོད་སྙོམས་མཛད་པ་་་་
ཡིན། དུས་བཞི་པོ་དེར་ཡང་ཀུན་དགའ་བོས་བསླངས་ནས་འདྲེན་པ་ཡིན་ན།
འོ་སྐོལ་གྱིས་མི་ནུས་སམ། འོ་སྐོལ་གྱིས་ཀྱང་ཁོང་གི་རྗེས་སུ་སློབ་པར་ཁས་
བླངས་དམ་བཅས་པ་ཡིན་པས། སྡེ་འཁྲུག་ལ་སོགས་པ་བྱུང་བའི་དུས་ན་བྲོས་
ནས་འགྲོ་དགོས་པ་ཡིན་གསུང་། དགེ་བཤེས་ཕུ་ཆུང་བའི་ཞལ་ནས། ལས་དང་
འབྲས་བུའི་རྟེན་འབྲེལ་མང་དུ་སེམས་དགོས། འདི་མང་དུ་བསམས་ནས་དེ་
ལྟ་བུ་མི་འོང་གསུང་སྐད། དེ་བས་སྡེ་ལ་འཁྲུག་མ་བྱས་པའི་ས་ཙམ་ཡང་མེད།
དགེ་བཤེས་སྟོན་པའི་བཀའ་དྲིན་གྱིས། བྱང་ར་སྒྲེང་ནས་ཞ་དོན་ཕུ་ཡན་ཆད་
འདི་ན། སྡེ་འཁྲུག་མ་བྱས་པའི་ས་བག་ཙམ་ཡོད་དེ། དེ་རང་ཡང་ཞིང་གི་
གཉའ་བ་ནས་ཆུ་སྦུབ་པ་ལྟར་ཁ་དཀར་ཙམ་འདུག་ཀྱང་གཏིང་ཚོས་ཐུགས་་་་
མུག་པའི་བཀའ་ལུང་དུ་གསུངས་པའོ། །དེ་བས་ན་བསྟན་པ་སྤྱི་ལ་ནམས་ཀྱང་
རེ་མེད་པར་སོང་བས། གང་ཟག་སོ་སོ་འགའ་ལ་བརྒྱ་ལམ་ན། དལ་འབྱོར་
རྙེད་པར་དཀའ་བར་གསུངས་པའི་ཆོས་འདི་ལ་བདེན་ནམ་སྙམ་པའི་འདུ་་་་
ཤེས་པྲག་པྲིག་ཙམ་བྱུང་ན། རྙེད་པར་དཀའ་བ་ལས་རྙེད་པའི་དལ་འབྱོར་
འདི་ནི་དོན་མེད་དུ་བཞག་ནས་ཆུད་གཟན་པར་ཕངས་སྙམ་ནས་ཆུད་མི་་་་་་
གཟོན་པ་ཅིག་འོང་བས། དེ་བས་ན། དལ་འབྱོར་འདི་ནི་ཤིན་ཏུ་རྙེད་པར་
དཀའ་བྱ་བའི་ཚིག་འདི་ཡི་ཡན་ལག་རེ་རེ་ཡང་། ཐབས་ཚུལ་སྣ་ཚོགས་ཀྱི་སྒོ་
ནས་ནན་ཏན་གྱིས་བསམ་དགོས་ཏེ། དལ་བ་བྱ་བ་མི་ཁོམ་པའི་གནས་བརྒྱད་
·171·

ཇོ་བོ་ལྷ་འབྲི་སྒང་པས་མཛད།
སྤངས་པས་ན་དལ་བ་ཡིན། འབྱོར་པ་བྱ་བར་རང་དང་གཞན་གྱི་འབྱོར་པ་
བཅུ་དང་ལྡན་པ་སྟེ།དེ་ཡང་ངན་སོང་གསུམ་དུ་སྐྱེས་ན་སྡུག་བསྔལ་གྱི་གཞན་
དབང་དུ་སོང་ནས་ཆོས་བྱ་ཐབས་མེད། ལྷ་ཚེ་རིང་པོར་སྐྱེས་ན་ཡང་ཕྱིན་ཅི་
ལོག་གི་འདུ་ཤེས་ཀྱིས་རྒྱུད་ཡུན་རིང་དཀྲུགས་ནས་ཐར་པའི་ས་བོན་གདབ་་་་་
ཏུ་མི་བཏུབ་པས། ཆོས་བྱེད་མི་ཁོམ། ཆོས་བྱེད་པ་ལ་གླིང་གསུམ་གྱི་སྐྱེས་པ་
དང་བུད་མེད་ཀྱི་རྟེན་ཅིག་ཐོབ་དགོས་པ་ལ། དེ་ཡང་ད་རེས་ཐོབ། མི་ལུས་
ཙམ་དང་མཐའ་འཁོབ་དང་ཀླ་ཀློར་སྐྱེས་པ་རྣམས་ཀྱིས་ཀྱང་ཐོབ་སྟེ།
བྱར་མེད། ཆོས་བྱེད་པ་ལ་ཡུལ་དབུས་སུ་སྐྱེ་དགོས་པ་ལ། འོ་སྐོལ་གྱི་འདི་
ས་ཚིགས་ཀྱི་དབང་དུ་བྱས་ན་མཐའ་འཁོབ་ཏུ་གསུངས་ཀྱང་། ཡོན་ཏན་གྱི་
དབང་དུ་བྱས་ན་དབུས་ཀྱིས་སྙིང་པོ་ལྟ་བུ་ཡིན་པས་དེ་ཡང་ཚང་། ཡུལ་་་་
དབུས་སུ་ཡང་གླེན་ལྐུགས་འོན་ལོང་རྣམས་ཀྱང་སྐྱེ་སྟེ་ཆོས་བྱར་མེད། ཆོས་
བྱེད་པ་ལ་དབང་པོ་ཚང་བ་ཅིག་དགོས་པ་ལ། འོ་ཅག་རྣམས་ནི་དབང་པོ་
གསལ་ཏེ་སྤྱང་པོ་ཤ་སྟག་ཡིན་པས་དེ་ཡང་ཚང་། དབང་པོ་ཕྱི་རོལ་མུ་སྟེགས་
པ་རྣམས་ལ་ཚང་སྟེ་ལྟ་བ་ཕྱིན་ཅི་ལོག་པར་སོང་། དབང་པོ་ཚང་བ་རང་གིས་
ཕྱིར་ལ་ཐུ་བ་བཞིན་དུ་སོང་ཆོས་བྱེད་པ་ལ་ལས་ཀྱི་མཐའ་མ་ལོག་པ་ཅིག་་་་་་་
དགོས་པ་ལ། རང་ཅག་སངས་རྒྱས་དང་ཆོས་དང་དགེ་འདུན་མི་བདེན་ཡང་
མི་ཟེར་ལ། མཚམས་མེད་ཀྱི་ལས་དང་ཡང་འབྲེལ་བས་དེ་ཡང་ཚང་། ལས་ཀྱི
མཐའ་མ་ལོག་པ་དེ་ལྟ་བུ་སྐྱེ་བོ་ཁྱིམ་པ་ཚན་གཅིག་ལ་ཡང་ཡོད་དེ། བསླབ་པ་
ཡང་དག་པར་ལེན་ཅིང་སྲུང་བའི་སྒོས་ནས་སངས་རྒྱས་འབྱུང་བ་མཉེས་པར་
མི་བྱེད་པས། ཁྱིམ་པའི་བྱ་བ་མང་པོ་ལས་བཞག་ཏུ་རུང་བ་ཆོས་ལས་མེད་
པར་སོང་། ཆོས་བྱེད་པ་ལ་གནས་ལ་དད་པ་ཅིག་དགོས་ཏེ། ལ་ལ་དགེ་སློང་ལ་
ལ་དགེ་ཚུལ་ལ་སོགས་པ་བླངས་ཤིང་སྲུང་བས་ན་དེ་ཡང་ཚང་། དེ་ལྟར་རང་
གི་འབྱོར་བ་ལྔ་ཚང་བས་ཉེ་བར་ལེན་པའི་རྒྱུ་དང་ལྡན་ཡང་། ལྷན་ཅིག་བྱེད་
:·172.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རྐྱེན་གཞན་གྱི་འབྱོར་པ་ལྔ་པོ་འདི་མ་ཚང་ན་མི་འོང་སྟེ། སངས་རྒྱས་འཇིག་
རྟེན་དུ་མ་བྱོན་ན་འོ་སྐོལ་ལ་ཚེ་ཕྱི་མའི་རྣམ་རྟོག་རང་ཡང་མི་འོང་སྟེ། དེ་ཙ་
ན་ཆོས་བྱ་ཐབས་མེད་པ་ལ་སངས་རྒྱས་རྡོ་རྗེ་གདན་གྱི་སྤོ་ལ་བྱོན། ཡང་ཞིང་
ཁམས་ལ་ལ་ན་སངས་རྒྱས་འཇིག་རྟེན་དུ་བྱོན་ཀྱང་ཆོས་མ་གསུང་བར། སྐུ་
ལུས་དེ་ཉིད་ཀྱི་འགྲོ་བའི་དོན་མཛད་ནས་མྱ་ངན་ལས་འདའ་བ་ཡོད། དེ་ལྟར་
སོང་ན་རང་ཅག་ལ་མི་ཕན་པ་ལ། བཀའ་འཁོར་ལོ་རིམ་པ་གསུམ་གྱི་སྒོ་ནས་
ཆོས་གསུངས། ཆོས་ཀྱང་བསྟན་པ་མི་གནས་ན་འོ་ཅག་ལ་མི་ཕན་ཏེ། ཞིང་
ཁམས་ལ་ལ་ན་སྔ་དྲོ་མངོན་པར་རྫོགས་པར་སངས་རྒྱས་ནས། ཕྱི་དྲོ་མྱ་ངན་
ལས་འདས་ཏེ་བསྟན་པ་དངོས་དེ་རང་དུ་ནུབ་ནས་བསྟན་པའི་གཟུགས་་་་་་་་
བརྙན་ཡང་རིང་པོར་མི་གནས་པ་ཡོད། དེ་ལྟར་སོང་ན་མི་ཕན་པ་ལ་བསྟན་
པ་ལྔ་བརྒྱ་ཕྲག་བཅུའི་བར་དུ་གནས། བསྟན་པ་གནས་ཀྱང་ཆོས་བྱེད་པ་་་་་
གནས་པའི་རྗེས་སུ་འཇུག་པ་མེད་ན་མི་འོང་བ་ལ། ད་ལྟ་རང་ཅག་གི་བླ་་
མར་འོས་པའི་སྐྱེས་བུ་དམ་པ་མང་པོ་ཡང་བཞུགས། དེ་རྣམས་ཚང་ཡང་བརྩེ་
བ་དང་ལྡན་པའི་ཕན་འདོགས་པ་ཉེ་བར་གནས་པ་མེད་ན་མི་འོང་བ་ལ།
མཁན་སློབ་རྣམས་ཀྱིས་བསྡུ་བའི་དངོས་པོ་བཞིའི་སྒོ་ནས་ཅི་རིགས་པར་ཕན་
འདོགས་པར་བྱེད་ལ། གཞན་ཡང་ཆོས་ལུགས་སུ་བྱས་ན། འཚོ་བ་ལྷས་སྦྱོར་
ཟེར་བ་བཞིན་ཡིན་པས་དེ་ཡང་ཚང་། དེ་ལྟར་དལ་འབྱོར་གྱི་རྟེན་ཁྱད་པར་
ཅན་དེའི་སྟེང་དུ་རང་ཅག་རྣམས་སླེབས་ནས་འདུག་པ་ཡིན། འདི་ཡང་ཤིན་
ཏུ་རྙེད་པར་དཀའ་བ་ལ་རྙེད་པ་ཡིན་ཏེ། མེ་ཏོག་གི་ཚོགས་ཀྱི་མདོ་ཀུན་་་་
བལྟས་ཙ་ན། དུད་འགྲོ་རྣམས་སུ་ལོག་པར་སོང་ནས། དེས་ན་ཇི་ལྟར་བྱས་ན་
མི་ལུས་ཐོབ་ན་སྙམ་པ་བཞིན་དུ་འདུག་པ་ཡིན་ཏེ། རྒྱ་མཚོ་གཉའ་ཤིང་དང་
རུས་སྦལ་གྱི་དཔེ་དང་བཅས་གསུངས་པ་དེ་ཡིན། ཁམ་པ་ལུང་པས། གྱང་ལ་
སྲན་མ་གཏོར་བའི་དཔེ་གསུང༌། སློབ་དཔོན་ཀླུ་སྒྲུབ་ཀྱིས། དེ་ཡང་དུད་འགྲོ་
⚫173.

ཇོ་བོ་ལྷ་འབྲི་སྒང་པས་མཛད།
ལས་དཀའ་བར་གསུངས། དེ་ལྟ་བུའི་དལ་འབྱོར་འདི་ནི་རིན་ཆེན་འབུམ་
པས་ཀྱང་ཡོན་ཏན་ལྷག་སྟེ། འདིས་བསྒྲུབས་ན་མི་འགྲུབ་པ་གང་ཡང་མེད་དེ།
མངོན་མཐོ་ངེས་ལེགས་ཐམས་ཅད་འགྲུབ་པའི་རྟེན་ཁྱད་པར་དུ་འཕགས་པ་་
འདི་ཡིན་པས། འདི་བླང་དོར་བྱེད་པའི་ནུས་པ་དང་ལྡན་པས་སྐྱེས་བུའམ། པུ་
རུ་ཥ་བྱ་བ་སྟེ། བླང་དོར་བྱ་བ་དང་པོར་སྐྱབས་སུ་སོང་ནས་བསླབ་བྱ་ལ་སློབ་
པ་དེ་བླང་བྱ། དེ་དག་དང་འགལ་བ་དེ་དོར་བར་བྱ་བ་ཡིན་པས། དེ་ལ་སྤང་
བླང་བྱེད་པ་ནས་བཟུང་ནས། ཐ་མ་རང་ཞི་བདེ་འདོད་པའི་བློ་ཡང་སྤོང་སྟེ།
སེམས་ཅན་ལ་ལྟ་བའི་སྐྱེས་བུ་མཆོག་གི་བློ་སྦྱོང་བར་བྱེད་པ་སྐས་ཀྱི་གདང་བུ་
ལ་འཛེག་པའི་ཚུལ་དུ་བྱེད་པའི་ནུས་པ་དང་ལྡན་པའི་སྐྱེས་བུའི་དོན་གྲུབ་་་་་་
ཐོབ་པར་གྱུར་པ་ལ་འབད་པ་མ་བྱས་ན། ངན་སོང་གསུམ་དུ་སྐྱེས་ན་ཆོས་
བྱེད་པའི་སྐབས་མེད། དེ་བས་མིར་སྐྱེས་ཆོས་བག་རེ་ལ་གོམས་པར་བྱས་པ་
ཀུན་རང་ཡང་ཕོ་གླང་དྲག་པོས་བཏབ་པས་དུས་ན། ཆོས་ཡིད་ལ་གྱིས་བྱས་ན་
བྱེད་འཚལ་ཏེ། བློ་ལ་མི་འོང་བར་གདའ་ཟེར་ན། ངན་སོང་དུ་སྐྱེས་ན་ལྟ་ཅི་
སྨོས། ད་ལྟ་མངོན་སུམ་དུ་གྱུར་བའི་དུད་འགྲོ་འདི་རྣམས་ལ་འོ་སྐོལ་གྱི་ཆོས་
བཤད་པ་གོ་འམ། དེ་ཀུན་ལ་ཆོས་བྱ་སྙམ་པའི་བློ་ཡོད་དམ། དེ་བས་ན་ད་ལྟ་
རང་ལ་དབང་ཡོད་པའི་དུས་འདིར་འབད་པ་གལ་ཆེའོ་གསུང་། ཆོས་ནས་
ཀྱང་། གང་ཚེ་དགེ་སྤྱད་སྐལ་ལྡན་ཡང་།།དགེ་བ་བདག་གིས་མ་བྱས་ན། །འདི་
ལས་བསླུས་པ་གཞན་མེད་དེ། །འདི་ལས་རྨོངས་པའང་གཞན་མེད་དོ། །ཞེས་
གསུངས་སོ། །།དེ་ལྟར་བྱེད་པ་ཡང་གཙོ་བོར་དལ་འབྱོར་རྙེད་དཀའ་བ་རྒྱས་
བསྡུས་སྣ་ཚོགས་ཀྱི་སྒོ་ནས་ནན་ཏན་གྱིས་སེམས་དགོས་ཀྱི། ལན་གཅིག་ལན་
གཉིས་ཙམ་རུང་ཆུ་འདེབས་པ་ལྟར་སེམས་བློ་བྱས་པ་ཙམ་གྱིས་མི་འོང་།
འདིའི་དོན་ཅིག་རྒྱུད་ལ་མ་སྐྱེས་ཀྱི་བར་དུ་སྙིང་ཐག་པ་ནས་སེམས་དགོས། དེ་
གཅིག་པུས་ཀྱང་མི་འོང་བས། ཞར་ལ་ཚོགས་གསོག །ཞར་ལ་སྒྲུབ་པ་སྦྱོང་།
174·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ
དགེ་བའི་བཤེས་གཉེན་བསྟེན། སྡིག་གྲོགས་སྤང་། དགེ་སྦྱོར་དང་མི་མཐུན་
པའི་བྱ་བ་ངན་པ་ཐམས་ཅད་སྤངས་དགོས། དང་པོ་བསླབ་པ་ལེན་པའི་
དུས་སུ་གདམས་ངག་བཅུ་གཅིག་གི་སྐབས་ནས་གསུངས་པའི་འཕགས་པའི་་་
རིགས་བཞི་ཁས་བླངས་པ་ལ་གནས་པར་བྱས་ནས་བློ་སྦྱངས་ན་དོན་རྒྱུད་ལ་་་
སྐྱེ།
སྤུངས་པ་བཞིན་དུ་འོང་སྟེ། དོལ་པ་ཉིད་ཀྱི་ཞལ་ནས། ངས་དལ་འབྱོར་རྙེད་
པར་དཀའ་བ་འདི་ལ་འཕྲིག་ཅིག་ཚུད་པས་ཆོས་ཡོ་དེ་ནས་བྱུང་གསུང་། དེ་
ལྟ་མ་བྱས་པར་ཆོས་འདི་ཀུན་ལ་ཟས་ཚོལ་བའི་ལག་ཆ་ཙམ་དང་བྱིས་པའི་་་་་་
ཆོས་སུ་བྱས་ནས། རང་མཐོ་ས་སྟོང་པ་ཉིད་ལ་སོགས་སྒོམ་པ་བློས་བཅད་ན་
ལྕགས་མཁར་སྒོ་མེད་དུ་ཚུད་པ་དང་འདྲ་སྟེ་གང་ཡང་མི་འོང་བས་དེ་ལྟར་མི་
བྱ་བར་འདིར་རང་ལ་སོ་ཅི་ཐེབས་བྱ་གསུང་། དེ་ལྟར་དལ་འབྱོར་རྙེད་དཀའ་
བ་རྒྱུད་ལ་མ་སྐྱེས་ཀྱི་བར་དུ་བསྒོམས་པས། དེའི་དོན་རྒྱུད་ལ་སྐྱེས་པའི་ཚད་
དམ་མཚན་ཉིད་སྟོན་པ་ནི། བག་ཡོད་ལེའུའི་སྐབས་སུ་གསུངས་པ། །མི་དང་
འདྲན་ཕྱ་མཁར་ཐོབ་བཞིན། །རྨི་ལམ་མིན་ན་རུང་སྙམ་སྒྲུབ་ཐང་། །ངེད་ཅག་
དུག་ལ་འབགས་པར་གྱུར་ནས། །ཚོར་བ་བཞིན་དུ་འདུག་པ་ཅི་འདྲ། །ཁ་ཕྲག་
མདོ་ཡི་མི་བཞིན་ད་རེས། །གཡས་ལམ་གཡོན་ལམ་རྐང་པ་གར་འཇོག །མཐོ་
དང་དམའ་བར་འགྲོ་བ་ཆོས་ཉིད། །གཡས་ལམ་བཞག་ན་མ་འོངས་པ་ན། །
རྣམ་རྟོག་ངན་པ་འདོད་ཀྱང་མི་འོང་། །གལ་ཏེ་གཡོན་ལམ་རྐང་པ་བཞག་ན། །
མཐོ་རིས་ལམ་ཡང་འདོད་ཀྱང་མི་འོང་། །འདི་འདྲ་ཐོས་ནས་གཡོན་ལམ་
འཇོག་པ། །མི་རིགས་སྙམ་སྟེ་རང་ལ་དབང་མེད། །ལས་ཀྱི་མནར་བས་དེ་ལྟ་
བུར་འགྱུར། །ཞེས་གསུངས་སོ། །དེ་ཡང་། དེ་བཞིན་གཤེགས་པ་འབྱུང་བ་
དང་། །དད་དང་མི་ལུས་ཐོབ་པ་དང༌། །དགེ་གོམས་རུང་བ་དེ་ལྟ་བུ། །དཀོན་
ན་ནམ་ཞིག་ཐོབ་པར་འགྱུར། །ཞེས་པའི་སྐབས་སུ་དགེ་བཤེས་ཀྱིས་ཞལ་ནས།
་·175.

ཇོ་བོ་ལྷ་འབྲི་སྒང་པས་མཛད།
ད་རེས་ཀྱི་དལ་འབྱོར་ཐོབ་པ་འདི་རྨའི་ཕྱ་མཁར་ཐོབ་པ་དང་འདྲ་སྟེ། ཕཕན་
ཡུལ་ན་ཕྱ་མཁར་བྱ་བ་མཁར་སྡོས་ཅན་ཅིག་ཡོད་པ་དགྲས་ཕྲོགས་ནས་ཡུན་་་
རིང་དུ་ཁ་ཉེན་དུ་སོང་བས། རྒད་པོ་ཅིག་དུས་རྟག་ཏུ་མཁར་དེས་གདུགས་
ནས་ཡོད་པ་ལ། ལན་ཅིག་རྒད་པོའི་རྣ་བར་ཕྱ་མཁར་ཐོབ་ཟེར་བ་ཐོས་པས།
འགྲོ་མི་ནུས་བཞིན་དུ་མདུང་ཅིག་གི་གསུམ་གཉིས་ཙམ་ནས་བཟུང་ཕྱེད་ཤར་
བྱེད་ཅིང་། རྨའི་ཕྱ་མཁར་ཐོབ་པ་འདི་རྨི་ལམ་མིན་ན་རུང་སྟེ་ཟེར་ལོ། །དེ་
བཞིན་དུ་དལ་འབྱོར་ཐོབ་པ་འདི་རྨི་ལམ་མིན་ན་རུང་སྟེ་སྙམ་ནས་དགའ
བའི་ཤུགས་ཀྱིས་དེ་ཆུད་མི་གསོན་པར་སྒྲུབ་ཐང་གསུང༌། དེའི་རྒྱུ་མཚན་ཡང་
དཔེར་ན་མི་མཚན་ཅིག་གིས།། ཤ་དུག་ཅན་ཟོས་ནས། དེའི་རྗེས་ལ་ཁ་ཅིག་ཤི།
ཁ་ཅིག་ན། ཁ་ཅིག་ནད་ཅུང་མ་ལངས་པར་འདུག་ན། དེའི་སེམས་ལ་བཟོད་
པའི་ཐབས་མེད་པས། སྨན་པ་མཁས་ཟེར་བའི་དྲུང་དུ་སོང་ནས་ཅི་སོས་གྱིས་
ཤིག །སོས་ན་ཅི་ཟེར་ཉན་ནོ་ཟེར། དེ་ནས་སྨན་པ་དེས་འདི་ལྟར་གྱིས་ཤིག་
ཟེར་བ་རྣམས་ཀྱང་བྱེད། ཤི་དོགས་ནས་ཁྱི་ལུད་ཚུན་ཆད་ཟ། དེ་ཕྱིན་ཆད་ཤ་
དུག་ཅན་དེ་ཟོ་བྱས་པས་ཟ་འམ། ཐག་ཀྱང་མི་ཉེ་གསུང་། དཔེ་དེ་བཞིན་དུ
ངེད་ཅག་ཀྱང་དུག་ཟོས་ནས་ན་ལ་ཁད་པའི་མི་དང་འདྲ་སྟེ། འཁོར་བ་ཐོག་
མ་མེད་པ་ནས་སྡིག་པ་ལས་ལ་འདི་མ་བྱས་བྱ་བ་མེད་པ་རྣམས་ཀྱི་དངོས་་་
དང་བསྐྱེད་དུ་བཅས་པ། རང་གི་རྒྱུད་ལ་ཕྱུག་པོའི་བང་མཛོད་ལ་བྱ་བ་་་་་་
བཞིན་དུ་ཡོད་དེ། མཚམས་མེད་པའི་ལས་ཀྱི་དངོས་གཞི་དེ་མེད་ཀྱང་། སྔར་
ལས་དེའི་འབྲས་བུ་བཅད་ཟིན་པའི་ལྷག་མ་དང་། དེ་བཞིན་དུ་ལན་གྲངས་
གཞན་ལ་མྱོང་བར་འགྱུར་བའི་སྡིག་པའི་ལས་སྔ་མ་ཕན་ཆད་དུ་བྱས་པ་་་་་་་་་
དཔག་ཏུ་མེད་པ་ཡོད། དཀོན་མཆོག་གསུམ་ལ་བརྟེན་པའི་ལས་དང་། ཕ་མ་
བླ་མ་ལ་བརྟེན་པའི་ལས་དང༌། གྲོགས་ཚངས་པ་མཚུངས་པར་སྤྱོད་པ་རྣམས་
ལ་བརྟེན་ནས་སྡིག་པ་བསགས་པ་ཅི་ཙམ་ཡང་ཡོད། ཚེ་འདི་རང་ལ་ཚེ་སྟོད་
176.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སྡོམ་པ་མ་བླངས་པའི་དུས་ན། ཉོན་མོངས་པ་ཆུ་ཐུར་ལ་འབབ་པ་འདྲ་བ་་་་
ཡོད་པས། སྡིག་པའི་ལས་འབའ་ཞིག་ལས་མེད་པའི་ཡིན། སྡོམ་པས་བསྡམས་
པའི་དུས་ན་ཡང་། ཁས་བླངས་ཆེ་ལ་ཉམས་ལེན་ཆུང་སྟེ། ཚུལ་ཁྲིམས་ཐམས་
ཅད་ཁ་རལ་སྣ་ཟགས་དཔག་ཏུ་མེད་དེ། ལུག་ཞིང་གསེབ་ཏུ་བཏང་བ་ལྟར་
སོང་། ཕྱི་ཕྱི་བདར་ནས་ཆོས་དང་གཉིས་ཞུས་ཐུག་བྱེད་དུ་སོང་ཙ་ན་རྒྱབ་་་་
སྣོལ་དུ་སོང་ནས། གླེགས་ཤིང་སྐྲོགས་ཀྱིས་འོང་བར་འདུག་པས། དེ་དག་
མ་བྱས་ན་ངེས་པར་ངན་སོང་དུ་སྐྱེ་བས། དལ་འབྱོར་ཐོབ་པའི་དུས་འདིར་
སྟོབས་བཞིའི་སྒོ་ནས་སྡིག་དག་ངེས་སུ་སྦྱང་དགོས། ད་རེས་དག་ངེས་སུ་མ་
1
སྦྱངས་ན་ངན་སོང་དུ་སྐྱེས་ན་ཅི་ཡི་བྱ་ཐབས་མེད་པར་འགྲོ་སྟེ་ད་རེས་ཀྱི་་་་་་་
དལ་འབྱོར་འདི་ནི། ལམ་ཁ་ཕྲག་གི་མ་དོར་ཕྱིན་པའི་མི་དང་འདྲ་སྟེ་ཚེ་འདི་
ནས་ཕྱི་མའི་གོམ་པ་གང་པོ་འདི་གཡས་ལམ་གཡོན་ལམ་གར་འཇོ་ཡིན། འདི་
ནས་ཕྱི་མའི་གོམ་པ་གང་པོ་འདི་བོར་སྟབས་ཡགས་ཏེ། ད་རེས་སྔར་བསགས་
ཀྱི་སྡིག་པ་ཐམས་ཅད་སྟོབས་བཞིའི་སྒོ་ནས་སྦྱངས། དད་པའི་རྩ་བརྟན་པར་
བྱས་པ་ལས་བྱུང་བའི་བྱང་ཆུབ་ཀྱི་སེམས་ཀྱིས་འཕངས་པའི་ཕ་རོལ་ཏུ་ཕྱིན་་་
པ་དྲུག་གི་ལམ་དུ་ཞུགས་ན། སྐྱེ་བ་ཕྱི་མ་ཕན་ཆད་དུ་ལྷ་མིའི་རྟེན་གཅིག་ནས་
གཅིག་ཏུ་བརྒྱུད་ནས། ལམ་ལྔ་ཇེ་མཐོ་མཐོར་འགྲོ་བས། ཉོན་མོངས་པ་ལ་
སོགས་པའི་རྣམ་རྟོག་ངན་པ་འདོད་ཀྱང་མི་འོང་བར་འགྲོ་སྟེ། ད་རེས་གོམ་པ་
བོར་སྟབས་མ་ཡགས་ཏེ་གཡོན་ལམ་དུ་བོར་བ་ལྟར། ད་རེས་དལ་འབྱོར་ཐོབ་
་པ་ལ་ཞུགས་ནས། ཁས་བླངས་དང་འགལ་བར་བྱས་པས་ངན་སོང་དུ་
སྐྱེས་ཕན་ཆད་ཐར་པ་བས་མཐོ་རིས་ལྷ་མི་རང་ཡང་མི་ཐོབ་པར་འགྲོ་བ་ཡིན་
གསུང་། ངན་སོང་ཁོ་ནར་མ་སྐྱེས་ཀྱང་རྒྱལ་བའི་བཀའ་མེད་པ་ལ་སོགས་པའི་
མི་ཁོམ་པ་གར་སྐྱེས་ཀྱང་དགེ་བ་ནི་བྱར་མེད། མི་དགེ་བ་ནི་ཇོལ་ཉོག་ཏུ་སྤྱོད་
ཙ་ན། ཇེ་དམའ་ཇེ་དམར་འགྲོ་བ་ཆོས་ཉིད་ཡིན་གསུང་། དེ་བས་ཡོད་མེད་ད་
·177·

ཇོ་བོ་ལྷ་འབྲི་སྒང་པས་མཛད། ..
རེས་ལ་ཐུག་པས། ཕན་ཡོན་དང་ཉེས་དམིགས་འདི་འདྲ་བ་ཐོས་ནས་ཤེས་
ཀྱང་། གཡས་ལམ་དང་འདྲ་བའི་དགེ་བ་མི་བྱེད་པར། གཡོན་ལམ་དང་འདྲ་
བའི་སྡིག་པ་རྔམ་པོ་ཆེ་མི་བྱེད་དགུ་བྱེད་པ་འདི་ཤིན་ཏུ་ཡང་མི་རིགས་སྙམ་་་་
སྟེ། བྱེད་པར་ངེས་པའི་ལས་ངན་གྱི་རང་དབང་མེད་པར། མདོ་ཁམས་སྒང་གི་
མི་གསུམ་དམུ་ཆུའི་ནང་དུ་མཆོངས་པ་བཞིན་དུ་གྱུར་པས། ཆོས་ནས། དལ་
འབྱོར་ཕུན་ཚོགས་རྙེད་དཀའ་འདི། །ལས་ཀྱིས་མནར་བ་རྣམས་ཀྱིས་བཅོམ། །
ཞེས་གསུངས་སོ། །འོ་ན་དུག་དང་འདྲ་བའི་སྡིག་པ་དེ་སྦྱོང་ཅང་དགོས་སམ།
ད་ལྟ་དལ་འབྱོར་གྱིས་ལུས་ཐོབ་པ་དེའི་རྒྱུད་ལ་སྡིག་པ་མེད་པ་མ་ཡིན་སྙམ་
ན། མ་ཡིན་པར་སྟོན་པ་ནི། ཚེ་འདིར་དལ་བ་ཕུན་ཚོགས་ཐོབ་པ། །རྒྱུད་ལ་
སྡིག་པ་ཟད་ནས་ཡེ་མེད། །འདིར་སྐྱེས་མར་ཡིན་དུས་འདིར་སྐྱེས་ཕྱིར། །དེ་
བས་དེ་ནི་སྡིག་དང་བསོད་ནམས། །གཉིས་ལས་བསོད་ནམས་སྔར་བྱས་་་་་
པའམ། །ཡང་ན་བསོད་ནམས་སྟོབས་ཆེ་བ་འམ། ཡང་ན་འཆི་ཁའི་སེམས་ལས་
གྱུར་པའི། །ད་རེས་དལ་འབྱོར་ཕུན་སུམ་ཚོགས་ཐོབ། །དེ་བས་དེ་ཐོབ་དོན་
ཡོད་བྱ་ཕྱིར། །ཐོག་མ་མེད་ནས་བསགས་པའི་སྡིག་སྦྱང་། །དཀར་པོའི་བག་
ཆགས་ཀུན་ནི་གསོས་གདབ། །དེ་ལྟ་ན་ནི་སྣང་མཐར་ཐུག་འགྲོ །མ་ལེགས་ན་
ནི་བསོད་ནམས་ཟད་ནས། །མུན་མཐར་ཐུག་པར་འགྲོ་བའི་ཉེན་ཆེ། ཞེས་
གསུངས་སོ། །སྤྱིར་སྡིག་གིས་ངན་སོང་དུ་སྐྱེ་བ་ཡིན་ཀྱང་། ད་རེས་དལ་འབྱོར་
གྱི་ལུས་ཐོབ་པ་འདི་སྔར་བསགས་ཀྱི་སྡིག་པ་ཐམས་ཅད་ཟད་ནས། རྒྱུད་ལ་
སྡིག་པ་ཡེ་མེད་པ་ཅིག །ད་རེས་འདིར་སྐྱེས་པ་མ་ཡིན་གསུང་། དེ་ཅི་ན། ད་ལྟ་
བསྟན་པ་མར་འགྲིབ་ཀྱི་དུས་དགེ་སློང་མདུང་ཁ་བྱེད་པའི་དུས་འདིར་སྐྱེས་་་་་
པའི་ཕྱིར་དང་། རང་གི་རྒྱུད་ལ་ཡོན་ཏན་གྱི་དངོས་པོ་གང་ཡང་སྐྱེར་མི་
བཏུབ་པ་འདུག་པ་གསུང་། འོ་ན་གང་གིས་སྐྱེས་སྙམ་ན། རང་ཅག་ལས་
འདྲེས་མ་ལ་སྤྱོད་པ་ཤ་སྟག་ཡིན་པས། ད་རེས་དལ་འབྱོར་གྱི་ལུས་ཐོབ་པ་དེ་
178.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ནི་རང་ཅག་གི་རྒྱུད་ལ་དགེ་མི་དགེ་གཉིས་ཀའི་ལས་ཡོད་པ་ལ། དགེ་བའི་
ལས་སྔར་བྱས་ཏེ། སྐྱེ་བ་སྔ་རབས་ཅིག་གི་གོང་དུ་ཚུལ་ཁྲིམས་བསྲུངས་པའི་
ལས་ཀྱི་ཐོབ་པའམ། ཡང་ན་དུས་མཉམ་ཡང་དགེ་བའི་ལས་སྟོབས་ཆེ་བས་མི་
དགེ་བའི་ལས་ཟིལ་གྱིས་མནན་ནས་ཐོབ་པའམ། ཡང་ན་སྟོབས་མཉམ་ཡང་
སྐྱེ་བ་སྔ་མའི་འཆི་ཁ་མ་ལ། དགེ་བའི་བཤེས་གཉེན་ལྟ་བུས་བློ་གསོག་པས་
དགེ་བའི་སེམས་གསལ་བར་གྱུར་པ་ལས། ད་རེས་དལ་འབྱོར་ཕུན་སུམ་་་་་
ཚོགས་པའི་ལུས་ཐོབ་སྟེ། ཤིན་ཏུ་དཀའ་བ་ལས་ཐོབ་པ་ཡིན་པས། དེ་བས་ན་
དེ་ཐོབ་པ་དོན་ཡོད་པར་བྱ་བའི་ཕྱིར། འདི་ལྟར་འབད་པར་བྱ་སྟེ། འོ་སྐོལ་གྱི་
རྒྱུད་ལ་འཁོར་བ་ཐོག་མ་མེད་པ་ན། མི་ཁོམ་པའི་གནས་རྣམས་སུ་སྐྱེ་བའི་རྒྱུ་
ལ་ཕྱུག་པོའི་བང་མཛོད་བཞིན་དུ་རེ་རེ་བཞིན་ཡང་དེ་གཅིག་པུ་བསགས་པ་་
འདྲ་བ་ཡོད་པས། དེ་དག་མ་སྦྱངས་ན་ཕྱིས་མ་དེ་དག་ཏུ་སྐྱེ་བས་ན་དག་ངེས་
སུ་སྦྱང་དགོས་པས། སངས་རྒྱས་སུམ་ཅུ་རྩ་ལྔ་མདུན་དུ་ཡིད་ལ་བྱས་ལ་ཉིན་
མཚན་དུ་བྱང་ཆུབ་སེམས་དཔའི་ལྟུང་བ་བཤགས་པའི་སྒོ་ནས་སྡིག་པ་སུན་་་་་
དབྱུང་། རྟེན་གྱི་སྟོབས་ལྷ་དཀོན་མཆོག་གསུམ་ལ་སྐྱབས་སུ་འགྲོ་ཞིང་བྱང་
ཆུབ་ཏུ་སེམས་བསྐྱེད། སོར་ཆུད་པའི་སྟོབས་ཕྱིན་ཆད་སྲོག་ལ་བབ་ཀྱང་མི་བྱ་
སྙམ་དུ་དམ་འཆའ་གཉེན་པོའི་སྟོབས་བྱང་ཆུབ་ཀྱི་སེམས་ཀྱིས་འཕངས་པའི་་
ཚོགས་གསོག་པ་ལ་ཉིན་མཚན་དུ་འབད་པ་སྟེ། དེའི་བྱེ་བྲག་མང་དུ་ཡང་ཤེས་
པར་བྱས་ལ་སྡིག་པ་དག་པར་བྱའོ་གསུང་། རང་གི་རྒྱུད་ལ་དད་པ་དང་ཚུལ་
ཁྲིམས་དང་ཏིང་ངེ་འཛིན་དང་ཤེས་རབ་བྱམས་པ་དང་སྙིང་རྗེ་བྱང་ཆུབ
ཀྱིས་སེམས་ལ་སོགས་པ་དཀར་པོའི་བག་ཆགས་ཡོད་པ་ཀུན་ཚུལ་སྣ་ཚོགས་་་་
པའི་སྒོ་ནས་ཡང་དང་ཡང་དུ་འདྲིས་པར་བྱ་ཏེ་གསོས་བཏབ་ནས་འབྲས་བུ་་་
བཟང་པོ་འབྱིན་ནུས་ངེས་སུ་བྱའོ། །གསུང༌། དེ་ལྟར་བྱས་ན་སྣང་བ་ནས་སྣང་
བའི་མཐར་ཐུག་པར་འགྲོ་བས། དཔེར་ན་མི་གཅིག་གིས་དུག་ཀྱང་ཟོས་ཟས་
·179.

ཇོ་བོ་ལྷ་འབྲི་སྒང་པས་མཛད།
ཀྱང་ཟོས་སྨན་ཡང་ཟོས་པ་ལ།སྨན་པ་མཁས་པ་ཅིག་གིས་དུག་ཟོས་པ་དེ་ནི་
སྐྱུག་ཏུ་བཅུག །ཟས་ཟོས་བ་དེ་ནི་སྨན་དུ་བསྒྱུར། སྨན་ཟོས་པ་དེ་ནི་འཆི་བ་
སྒྱུར་ན། ནད་པ་དེ་ནི་དོན་ཆེ་ལ་སྨན་པ་དེ་ནི་དྲིན་རེ་ཆེ་
དྲ་
གསུང་། དཔེ་དེ་བཞིན་དུ་རྒྱུད་ལ་ཡོད་པའི་སྡིག་པ་སྟོབས་བཞིས་སྦྱང་དུ་་་
བཅུག །མཐོ་རིས་ཀྱི་ཆེད་དུ་བྱས་པའི་དགེ་བ་ཟག་བཅས་ནི་ཟག་མེད་དུ་་་་
བསྒྱུར། རང་ཉིད་ཞི་བདེ་ཐོབ་པའི་ཆེད་དུ་བྱས་པའི་དགེ་བ་དེ་ནི་མི་གནས་
པའི་མྱ་ངན་ལས་འདས་པའི་རྒྱུར་བསྔོར་བཅུག་ན། སློབ་མ་དེ་ལས་དོན་ཆེ་བ་
མེད་ལ། སློབ་དཔོན་དེ་ལས་དྲིན་ཆེ་བ་མེད་གསུང་། མ་ལེགས་ཏེ་དེ་ལྟར་
མ་བྱས་པར་རྒྱུད་ལ་ཡོད་པའི་ནག་པོའི་བག་ཆགས་གསོས་བཏབ་ནས་སྔར་
བསགས་ཀྱི་བསོད་ནམས་ཐམས་ཅད་ཀྱང་ཟད་པར་བྱས་ན། ངན་སོང་ཉིད་
སིངས་བྱེད་པར་འགྲོ་བའི་ཉེན་ཆེ་གསུང༌། དེ་ལྟར་ཚེ་འདི་ནས་ཕྱི་མ་འགྲོ་ས་
གཉིས་ལས་མེད་པས། སྣང་བ་ནས་མུན་པ་འགྲོ་བ་སྤངས་ནས། སྣང་བ་ནས་
སྣང་བའི་མཐའ་སྒྲུབ་པར་སྟོན་པ་ནི། གསལ་རྒྱལ་གྱིའམ་སློབ་དཔོན་ཀླུའི་་་་་་
གསུང་།།སྣང་ནས་སྣང་བའི་མཐར་ཐུག་གལ་ཆེ།།ཐེག་པ་ཀུན་ལས་ཕྱི་རོལ་མ་
གྱུར། །སྣང་ཚབས་འདི་ལས་ཆེ་མེད་དེ་ཐོབ། །མུན་མཐར་འགྲོ་བའི་ལུགས་
མེད་སྣང་མཐའ། །འདོད་ན་ཀླུ་ཡི་སྨོན་ལམ་གྲུབ་དགོས། །དེ་འདོད་མཁན་
སློབ་ལ་སོགས་ཀུན་དང་།མི་མཐུན་བྱེད་དགོས་བསྟུན་པས་མི་འོང་། །སྣ་
ཚོགས་ཚུལ་ནས་ཚོགས་རྣམས་གསོག་དགོས། །གནས་སྐབས་ཀུན་ཏུ་བྲེལ་ལེ་
འདུག་པས། །ཚོགས་བསགས་བློ་སྦྱངས་སྨོན་ལམ་བཏབ་ན། །སྣང་བའི་མཐའ་
འོང་གཞན་དུ་མ་ཡིན། །ཞེས་གསུངས་སོ། །དགེ་བཤེས་པོ་ཏོ་བ་སྦྲགས་ན་
བཞུགས་པའི་དུས་ན། ཐེང་བུ་ཡེ་ཤེས་འབར་བྱ་བ་ཅིག་གིས། སྤྱིལ་སྐོར་གང་
ཙམ་ཞིག་ལ་ཇ་ཅིག་བསྐོལ། དགེ་བཤེས་ལ་ཁབ་གཅིག་ཕུལ་ནས། ཕྱི་མ་ལ་
འཕགས་པ་འཇམ་དཔལ་གྱི་ཤེས་རབ་ཙམ་ཞིག་ཞུ་འཚལ་བྱས་པས། དགེ་
·180.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བཤེས་ཀྱི་ཞལ་ནས། གསལ་རྒྱལ་གྱི་ཚིགས་སུ་བཅད་པ་ནས་གསུངས་པ་་་་
བཞིན་དུ་བྱས་ན་འོང་བས། ཇི་ལྟར་རྒྱལ་བ་རྣམས་ལ་མི་རྣམས་ཀྱིས། །མཆོད་
པ་བྱས་པས་སྲིད་པ་གཞན་དག་ཏུ། །རྣམ་སྨིན་འདོད་པ་རྒྱ་ཆེན་སྣ་ཚོགས་
ཐོབ། །གསོལ་བའི་དོན་དེ་རྒྱལ་པོས་གསན་པར་གྱིས། །ཞེས་པ་ལ་སོགས་པ་
གསུངས་ཏེ། དལ་འབྱོར་ཐོབ་པའི་དུས་འདིར་དཀོན་མཆོག་གསུམ་ལ་བརྟེན་
ནས་ཚོགས་བསགས་ན། ཕྱི་མ་ལ་འདོད་པའི་འབྲས་བུ་འབྱུང་བས་དེ་ལྟར་བྱ་
བར་གསུངས། འདོད་པའི་འབྲས་བུ་ཡང་སློབ་དཔོན་ཀླུ་སྒྲུབ་ཀྱིས། སྣང་ནས་
སྣང་བའི་མཐར་ཐུག་མུན་པ་ནས། །མུན་པའི་མཐའ་དང་སྣང་ནས་མུན་་
མཐར་ཐུག །མུན་ནས་སྣང་བའི་མཐར་ཐུག་གང་ཟག་ནི། །བཞི་སྟེ་དེ་དག་
རྣམས་ཀྱི་དང་པོ་མཛོད། །ཞེས་མུ་བཞི་གསུངས་པའི་མུ་དང་པོ་འདི་ཤིན་ཏུ་
གལ་ཆེ་བར་གསུངས་པ་ལ། ད་རེས་དལ་འབྱོར་མི་ལུས་ཐོབ་ནས། སོ་སོ་ཐར་
པ་ནས་རིག་པ་འཛིན་པའི་བར་གྱི་ཐེག་པ་ཆེ་ཆུང་ཀུན་ལས། ཕྱི་རོལ་ཏུ་མ་
གྱུར་པར། བསྟན་པ་མཐའ་དག་གི་སྒོར་ཞུགས་ནས་བསླབ་ཏུ་ཡོད་པ་འདི།
སྣང་བའི་ནང་ནས་སྣང་བ་ཡིན་ཏེ། སྣང་ཚབས་འདི་ལས་ཆེ་ཐབས་མེད་པ་
ཅིག་ཐོབ་པ་ཡིན། དེ་ཐོབ་ནས་ཁས་བླངས་མི་སྲུང་ཞིང་། སྡིག་སྣ་ཚོགས་བྱེད་
ན་སྣང་བ་ནས་མུན་པའི་མཐར་འགྲོ་བ་ཡིན་ཏེ། དེའི་ལུགས་མེད་དེ་མི་རིགས་
པས་སྣང་བ་ནས་སྣང་བའི་མཐར་འགྲོ་བ་ཅིག་བྱེད་དགོས། དེ་ལ་ཇི་སྐད་ཁས་
བླངས་པ་རྣམས་མིག་གི་འབྲས་བུ་ལྟར་སྲུང་ཞིང་། སྔར་བསགས་ཀྱི་ལས་ངན་
ཐམས་ཅད་སྟོབས་བཞིས་སྦྱངས། སྒོ་སྣ་ཚོགས་ནས་ཚོགས་གསོག་ཅིང་བློ་་་་་
སྦྱངས་ན། བདེ་འགྲོའི་རྟེན་གཅིག་ནས་གཅིག་ཏུ་བརྒྱུད་ནས། ཐ་མ་སངས་
རྒྱས་ཀྱི་སའི་བར་དུ་འགྲོར་ཡོད་པ་དེ་ལྟར་བྱ་དགོས་ཏེ། དེ་འདོད་ན་སློབ་་་་་་
དཔོན་ཀླུ་སྒྲུབ་ཀྱིས་སྨོན་ལམ། འཁོར་བར་འཁོར་ཚེ་སྐྱེ་གནས་ཐམས་ཅད་དུ། །
ཞེས་པ་ལ་སོགས་པའི་སྨོན་ལམ་གྲུབ་དགོས། དེ་གྲུབ་པར་འདོད་ན་མཁན་
.181.

ཇོ་བོ་ལྷ་འབྲི་སྒང་པས་མཛད།
སློབ་ལ་སོགས་པ་ཚེ་འདི་པ་ཀུན་དང་ཡང་མི་མཐུན་པར་བྱེད་དགོས་ཏེ། དེ་
ཡང་བྱ་བའི་ཆ་བསླབ་པ་གསུམ་གྱི་ལམ་དུ་འཇུག །བྱ་བ་མ་ཡིན་པ་ལས་ལྡོག་
པར་བྱེད་པ་ནི། ཀ་ཡ་ན་མི་ཏྲ་བྱ་བ་ཡིན་པས། དེ་དང་མི་མཐུན་པར་ག་ན་
བྱེད་དེ་བསྟུན་དགོས་པ་རང་ཡིན་གསུངས། འོ་ན་གང་དང་མི་བསྟུན་ན་མིང་
མཁན་སློབ་ཏུ་བཏགས་ནས། ཁས་ཆོས་ལ་འཇུག་པ་སྐད་ཟེར་ཞིང་སྡིག་པའི་
ལས་ལ་སྦྱོར་བ། ཁས་མར་ཟན་བླངས་ནས་ལག་ཏུ་གྲ་ཕུབ་སྟེར་བ་དེ་དང་མི་
བསྟུན་པ་ཡིན་ཏེ། པོ་ཏོ་བ་ར་སྒྲེང་ན་བཞུགས་པའི་དུས་ན། དགེ་འདུན་གྱི་
འབྲི་ནག་རི་ཕ་ཐེལ་ལ་གཏོང་བ་ལ་ཆུ་ལ་འགྲོར་མ་བཏུབ། མཇུག་ཏུ་གཡག་
རྒན་གཅིག་གིས་སྣ་དྲངས་ནས་སོང་། ད་ནི་འགྲོ་བ་འདུག་སྙམ་ཙ་ན། ཆུ་
དཀྱིལ་དུ་བསྡད་ནས་གཡས་གཡོན་དུ་རྭ་ཀྱོག་ཅིང་། གཞན་འགྲོར་མ་སྟེར་བ་
གཟིགས་པས། ད་མན་ཆད་ཀྱི་མཁན་སློབ་ཀུན་ཀྱང་དང་པོ་བསྟན་པའི་སྒོར་
བཙུད། དེ་ནས་འཁོར་བའི་རྒྱ་མཚོ་ནས་རྒལ་དུ་མི་སྟེར་བར་བྱ་བ་མ་ཡིན་པ་
ལ་སྦྱོར་བ་འདི་དང་འདྲ་བ་ཡིན་སྙམ་པ་ཅིག་བྱུང་གསུང་སྐད། དེ་ལྟ་བུ་དང་
བསྟུན་ནས་ཆོས་མི་འོང་བས། དམ་པའི་ཆོས་འདུལ་བ་ཉིད་ནས་ཀྱང་། མཁན་
པོ་སློབ་དཔོན་མི་ཡི་དབང་ཕྱུག་དང་། དེ་བཞིན་གནས་བརྟན་དགེ་འདུན་
དག་གི་བཀའ། །བརྟགས་པས་རིགས་པ་ཉིད་ན་ཚིག་བཞིན་བྱ། གལ་ཏེ་དེ་
ལྟར་མིན་ན་བརྡ་སྤྲད་བྱ། །ཞེས་གསུངས་པ་ཡིན་པས། མཁན་སློབ་ཀུན་ན་རེ།
ད་རེས་དགེ་འདུན་ལ་གནོད་པ་བྱེད་པ་འདི་ལ་ཅིག་བྱེད་དགོས་ཟེར་ཙ་ན།
ནུས་པ་ཡོད་ན་དེ་ལྟར་མི་མཛད་པར་ཞུ་བྱས་ལ། དེ་རང་ཟློག་ལ་བྱེད་དུ་མི་
གཞུག །དེ་ཡི་ནུས་པ་མེད་ན། ངན་བུ་འདི་མི་བྱེད་པར་ཞུ་བྱས་ལ་བརྡ་སྤྲད་
པས། །ཁྱོད་འདི་མི་བྱེད་ན་ཕྱིན་ཆད་གནས་ཀྱི་ནང་དུ་མ་སྡོད་པར་སོང་ཤིག་
ཟེར་ན་ལངས་ནས་འགྲོ་དགོས་པ་ཡིན་གསུང་། དེ་ལྟར་བྱས་ནས་ཀྱང་སོབ་བེ་
བསྡད་པས་མི་འོང་། སྒོ་སྣ་ཚོགས་ནས་གསོག་དགོས་ཏེ།མདོར་ན་བྱ་བ་ངན་
*182.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པ་ཐམས་ཅད་སྤངས་ནས། བྱ་བ་བཟང་པོ་རང་གཞན་གྱི་དོན་དུ་འགྱུར་བའི་
དཀོན་མཆོག་མཆོད་པ་ལ་སོགས་པའི་དགེ་བའི་ལས་ལ་དུས་དང་གནས་
སྐབས་ཀུན་ཏུ་བྲེལ་ལེ་བ་འདུག་པ་ཅིག་ལ་ཟེར་བ་ཡིན་གྱི། བྲེ་སྐྱེ་ཐོགས་ནས་
བྲེལ་བ་ལ་མི་ཟེར་གསུང་། དེ་ལྟར་དགེ་བའི་ཕྱོགས་ལ་གནས་སྐབས་ཐམས་
ཅད་དུ་བྲེལ་བསྐུལ་བ་ཅིག་གིས་ཚོགས་བསགས་ཤིང་སྐྱེས་བུ་གསུམ་གྱི་རིམ་་་་
པས་བློ་སྦྱངས་མ་འོངས་པ་ནའང་དེ་ལྟར་བྱེད་པར་སྨོན་ལམ་གདབ། ད་ལྟ་
བསམ་སྦྱོར་གཉིས་ཀྱིས་སྒྲུབ་པར་མ་ནུས་པ་རྣམས་ཀྱི་སྨོན་ལམ་གྱི་ཡུལ་དུ
བྱས་ནས་བསྒྲུབས་ན། སྣང་བ་ནས་སྣང་བའི་མཐར་ཐུག་ཏུ་འགྲོ་བ་འོང་གི །
དེ་ལས་གཞན་དུ་རྐང་ལག་བརྐྱངས་ནས་བསྡད་པས་མུན་མཐའ་ལས་སྣང་
མཐའ་མི་འོང་གསུང་དེས་མངོན་མཐོ་དང་ངེས་ལེགས་སྒྲུབ་པའི་རྟེན་དལ་
འབྱོར་རྙེད་པར་དཀའ་བ་སྒོམ་པར་གསུངས་སོ། །ད་ནི་རྙེད་དཀའ་ལ་འཇིག
པར་སླ་བ་མི་རྟག་པ་འཆི་བ་རྗེས་སུ་དྲན་པ་བསྒོམ་པར་སྟོན་པ་ནི། དེ་ལྟར་
དལ་འབྱོར་རྙེད་དཀའ་ཐོབ་ནས་ཚེ་འདིའི་སྤྱོད་པ་དུད་འགྲོ་དང་མཚུངས།
དེ་ཡང་མི་བས་དུད་འགྲོ་རླབས་ཆེ་དེ་བས་ཚེ་འདིར་ཤི་སྤར་འཐམས་པ། སྣང་
སེལ་ཆེན་པོ་བསྒོམས་པས་ཐག་བཅད། །སྣང་བ་སལ་དང་མི་སེལ་བྱར་མེད། །
ངེད་ཀྱི་སྣང་སེལ་འཆི་བ་རྗེས་དྲན། །སྣང་བ་ཐམས་ཅད་བསལ་ནས་འགྲོ་་་་་་
ཕྱིར། །དེ་བས་ཐབས་ཚུལ་ཀུན་གྱི་དེ་བསམ།།དེ་ཡང་རྣལ་མར་སྐྱེས་པའི་ཚད་
ནི། །བྱས་པ་ཐག་རིང་བྱེས་སུ་ཡུན་རིངས། །བསྡད་པ་དང་ནི་ཡུལ་དུ་འགྲོ་བ། །
དེ་ཡང་ཕྱིར་མི་ལྡོག་པར་གནངས་འགྲོའི། །གྲོགས་པོ་ཐུག་པ་ལྟ་བུ་ཡིན་ཏེ། །དེ་
ཡི་ཇི་ལྟར་ལོང་མེད་དེ་འདྲ། །དེ་ལྟ་ན་ནི་བློ་ལ་བྱུང་བ། །བེའུ་བརྟོད་བཞིན་ཚེ་
འདིར་བཏགས་པས། །།རྒྱང་རིང་འགྲོ་བཞིན་ཆོས་ལ་ཞུགས་ཀྱང་། །ཁ་ཕྱིར་
འཁོར་ཞིང་ཚེ་འདིར་སླད་དམ། །བརྟོད་བཀྲོལ་གློད་ནས་འགྲོ་བ་བཞིན་དུ། །
འདི་ལ་མི་ལྟ་གློད་ལ་མུར་གཞུག །ཅེས་གསུངས་སོ། །འདི་ནི་སྟོན་པ་སེང་གེ་
·183.

ཇོ་བོ་ལྷ་འབྲི་སྒང་པས་མཛད།
སྤུན་གཉིས་ཀྱིས་སྟོན་མོ་བྱས་ནས་ཞུས་པའི་སྐབས་སུ། དགེ་བཤེས་ཀྱི་ཞལ་
ནས། དལ་འབྱོར་མི་ལུས་ཐོབ་ནས་ཕྱི་མ་ཕན་ཆད་ཀྱི་ཆོས་མི་བྱེད་པར། ཚེ་
འདི་ཡི་ཚེགས་གཅིག་པུ་བྱེད་ན་དུད་འགྲོ་དང་ཁྱད་མེད་པ་ཡིན། ནན་ཏར་
ཚེ་འདི་སྐྱོང་བ་ལ་མི་བས་དུད་འགྲོ་རླབས་ཆེ་བར་འོག་ནས་ཀྱང་གསུང་། ཚེ་
འདིའི་སྤྱོད་པ་གང་ཡིན་ན། ད་ལྟ་སྐྱེ་བོ་ཁྱིམ་པ་རྣམས་ཀྱི།རང་སྐྱེ་བ་སྔ་མ་
གང་ནས་འོངས་པ་དང་། ད་གར་འགྲོ་བའི་རྟོག་དཔྱོད་ཅི་ཡང་མི་བྱེད་པ་བུ་
ཅི་ཕོགས་དང་། བུ་མོ་ཅི་རྫོངས་དང་། དགྲ་ཅི་ཐུལ་དང་། ཟུན་ཅི་ཁྱོངས་བྱེད་
ན། དེ་དུད་འགྲོ་དང་ཁྱད་མེད་དེ། རིན་པོ་ཆེའི་གླིང་ནས་དུག་བླངས་པ་ཡིན་
ལ། རབ་ཏུ་བྱུང་བ་རྣམས་ཀྱང་ཚེ་འདིའི་རྙེད་པ་དང་། བཀུར་སྟི་དང་སྙན་
གྲགས་ལ་དམིགས་ནས་ཐོས་བསམ་སྒོམ་གསུམ་ལ་སོགས་པའི་དགེ་བ་ཅི་བྱེད་
ཀྱང་ཚེ་འདི་དོན་དུ་གཉེར་བར་སོང་བས། རིན་པོ་ཆེའི་སྣོད་ཀྱིས་མི་གཙང་བ་
ཕྱགས་པ་ཡིན། ཚེ་འདི་དོན་དུ་གཉེར་བས་དགེ་སྦྱོར་མིས་ཅི་མཐོང་། མི་ཡི་
མིག་སྔར་ཅི་མཛེས་བྱེད་པ་དེ་ལ། གཞོན་པའི་དུས་ན་མི་རྩིས་རབ་འདུག་པ་
འདྲ་ནའང་། གཉེར་མ་འུབས་ཀྱིས་སོང་ཙ་ན་ཁྱི་རོ་ལས་ཀྱང་གཙོག་པ་ཅིག་
ལས་མི་འོང་བ་འགྲོ་བ་ཡིན་གསུང་སྐད། མདོར་ན་ཚེ་འདི་ལ་བལྟས་ན་ཅི་་་་
བྱས་སྡིག་ཏུ་འགྲོ་བ་ཡིན་ཏེ། དེ་ཡང་ཤེས་པར་དཀའ། མ་ཚོར་བར་འོང་ཉེན་
ཡོད་པ་ཡིན་གསུང་། ད་ལྟ་ཡང་ཚན་ཅིག་ཡགས་རབ་འདུག་སྙམ་ཙ་ན། བྱ་
ཕོའི་རིལ་མ་ལྟར་ཁྲེ་ལོག་རེ་རེ་བྱས་པས། བཏེག་བཏེག་ནས་བརྡབས་པའམ།
འཐེན་འཐེན་ནས་བཏང་བ་བཞིན་དུ་རིང་རྒྱངས་རྒྱངས་སོང་བ་ཐམས་ཅད།
ཚེ་འདི་ལ་ཤི་སྦར་འཐམས་པས་ལན་པ་ཡིན་པས། དེའི་གཉེན་པོར་སྣང་སེལ་
ཆེན་པོ་བསྒོམས་པས། ཚེ་འདིའི་བྱ་བ་ལ་དོན་མེད་པར་ཐག་བཅད་ནས། ཕྱི་
མའི་བྱ་བ་ལ་འཇུག་པར་བྱ་གསུང༌། དེ་ཡང་པོ་ཏོ་བའི་ཞལ་ནས། ད་ལྟ་སྣང་
བ་སེལ་ལོ་མི་སེལ་ལོ་ཟེར་ཏེ། དེས་ནན་ཏར་ན་ངེད་ལ་བྱ་རྒྱུ་རང་མེད། ངེད་
184.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཀྱི་སྣང་སེལ་མི་རྟག་པ་སྒོམ་པ་འདི་ཡིན་ཏེ། ཉེ་དུ་འབྲེལ་པ་དང་རྫས་ཡོ་བྱད་
ལ་སོགས་པ་ཚེ་འདིའི་སྣང་བ་ཐམས་ཅད་བསལ་ནས། རང་གཅིག་པུ་གཉིས་
སུ་མེད་པར་ཚེ་ཕ་རོལ་ཏུ་ཕྱད་ཀྱིས་འགྲོ་བར་ཤེས་ཙ་ན། ཆོས་མིན་པ་ཅིས་
ཀྱང་བྱར་མེད་སྙམ་ནས། ཚེ་འདི་ལ་མ་ཆགས་པར་ཀོང་པོ་འོན་པ་འདྲ་བ་
ཅིག་ཀྱང་གདོད་འོང་བ་ཡིན་གསུང་། འདི་བློ་ལ་མ་སྐྱེ་བར་དུ་ཆོས་ཐམས་
ཅད་ཀྱི་ལམ་འགགས་ནས་འདུག་པ་ཡིན་གསུང་། དགེ་བཤེས་ཀ་མ་བ་དེ་ཀུན།
དུས་རྟག་ཏུ་འཆི་ཚགས་གཅིག་ཏུ་མཛད་པ་འདྲ་བར་འདུག་པ་ལ་འདའ་ཁ་་་
ཙ་ན། འཆི་བ་གཤའ་མ་དེ་ད་གདོད་བློ་ལ་བྱུང་གསུང་སྐད་ན། འདི་གཅིག་བློ་
ལ་བྱུང་ན། ཆོས་པ་གཤའ་མ་ཅིག་འོང་བ་ཡིན་པས། དགེ་བཤེས་དགོན་པ་
བའི་ཞལ་ནས། ཇོ་བོ་ཀུན་ཀྱི་ཙབ་ཙུམ་དེ་ཡོ་ཞོག་ལ་འཆི་བ་གཅིག་ཏུ་སོམས་
དང་། ཆོས་ཡོ་དེ་ལ་འོང་གི་བྱ་བ་དེ་ཡིན་པས། འདི་རྒྱུད་ལ་ཅི་སྐྱེ་བྱེད་དགོས་
པས། ཐབས་ཚུལ་ཀུན་གྱིས་འདི་བསམ་པར་བྱ་སྟེ། ཞར་ལ་ཚོགས་གསོག །
ཞར་ལ་སྒྲིབ་པ་སྦྱོང་། ལྷ་དང་བླ་མ་ལ་གསོལ་བ་འདེབས་ཤིང་། རུས་ཤིང་དང་
བཅས་པས། ནན་ཏན་གྱིས་བསམས་ན་ལོ་བརྒྱར་ཡང་མི་སྐྱེ་སྙམ་པ་ཅིག་ཀྱང་
འདུས་བྱས་སོར་མི་སྡོད་པས་ཅི་ཞིག་ལྟར་ལ་སྐྱེ་བ་ཡིན་གསུང་། དེ་ལྟར་མི་
རྟག་པ་སྒོམ་པ་འདི་གལ་ཆེ་བས། དགེ་བཤེས་དེས་དུས་རྟག་ཏུ་གསུངས་པས་
བརྗེད་དོགས་མེད་པས་མང་པོ་མ་བྲིས་ཀྱང་། སྐབས་གཞན་དུ་གསུངས་པ་
དང་མི་རྟག་པ་སྟོན་པའི་མདོ་བསྟན་བཅོས་རྣམས་རྒྱབ་ཏུ་བྱས། བླ་མའི་
གདམས་ངག་གིས་ལྡེ་མིག་བྱས་ནས། ཕྱི་མི་རྟག་པ། ནང་མི་རྟག་པ་ཚུལ་སྣ་
ཚོགས་ནས་བསམ་གསུང་། དེ་ཡང་རང་གི་བློ་ལ་གང་སྐྱེ་བ་ཅིག་གི་ངོས་ནས་
བློ་བསུས་ནས་བྱེད་པ་ཡང་མན་ངག་ཡིན་པས་དེ་ལྟར་བྱ་གསུང་། དེ་ལྟར་མི་
རྟག་པ་ཚུལ་སྣ་ཚོགས་ཀྱི་སྒོ་ནས་བསམས་པ། རྒྱུད་ལ་སྐྱེས་པའི་ཚད་སྟོན་པ་
ནི། དེ་ཡང་རྣལ་མར་སྐྱེས་པའི་ཚད་ནི་ཞེས་པ་ལ་སོགས་པ་སྟེ། སྟོན་པ་དབང་
185.

ཇོ་བོ་ལྷ་འབྲི་སྒང་པས་མཛད།
གཞོན་བྱ་བས་དགེ་ཚུལ་གཅིག་གི་ཆེད་དུ་ཞུས་པའི་དུས་སུ། འདི་རྣམས་་་་་
གསུངས་ཏེ། དཔེར་ན་ཁམས་པ་ལྟ་བུའི་ཐག་རིངས་ཀྱི་མི་བྱེས་སུ་ཡུན་རིངས་
བསྡད་ནས། ཡུལ་དུ་འགྲོ་བའི་གྲོགས་མེད་པ་ལ་ཅིག་ན་རེ། ཁྱོད་ཀྱི་གྲོགས་པོ་
བཟང་པོ་ལ་མང་བ་གནངས་འགྲོ་ཟེར་བ་ཐོས་ན། དུས་ཐུག་པས་དེ་རིང་སང་
ལ་ཅིའི་ལོང་ཡང་མེད་པར། བུ་ལོན་ཕར་ཆགས་ཚུར་ཆགས་ཐམས་ཅད་སྙེག་
འཇལ། རྟ་གསོ་རྒྱགས་ཕྱེ་འཐག །ཡུལ་དུ་བྲིམ་པའི་ཟོང་དང་ལམ་གྱི་འཕྲལ་
' ཟོང་ཚོལ། ལམ་གྱི་གདོད་སེལ་སྐྱེས་མ་ཚོལ་བས་ཕར་འགྲོ་ཡང་འདུར་ཚུར་
འོང་འདུར་གྱིན་འོང་། དེའི་དུས་ན་གཞན་གྱིས་འདིར་ཨེན་ཅིག་སྡོད་ལ་ཆང་
འཐུང་དང་གླུ་ཅིག་ལོང་བྱས་ན། ཁོ་བོ་ལ་ལོང་མི་བདོག །ཁྱེད་རྣམས་དེ་ལྟར་
མཛོད་ཅིག་ཟེར། དེ་བཞིན་དུ་འཆི་བ་རྗེས་སུ་དྲན་པ་དེ་ཡང་། ནམ་འཆི་ཆ་
མེད་པར་དྲན་པས། ཚེ་འདིའི་ཕུན་སུམ་ཚོགས་པ་གང་ལའང་ཆགས་ཞེན་
མེད་པར། ཕྱི་མའི་དོན་གཅིག་པུ་བྱེད་པར་འོང་སྟེ། ཚུར་འོང་བའི་བུ་ལོན་ལྟ་
བུའི་ལས་ངན་ཐམས་ཅད་སྟོབས་བཞིས་སྦྱོང་། སྒོ་སྣ་ཚོགས་ནས་ཚོགས་
བསགས་ནས་བསོད་ནམས་ལེན། འཕྲལ་ཟོང་དང་འདྲ་བའི་འཁོར་ལོ་བཞིའི་
རྒྱུ་སྒྲུབ། བྱང་ཆུབ་སེམས་ཀྱི་རྟ་གསོ། སྦྱིན་པའི་རྒྱགས་ཕྱེ་འཐག །ཡུལ་དུ་བྲིམ་
པའི་ཟོང་དང་འདྲར་བའི་དགེ་བ་རླབས་ཆེ་དགུ་སྒྲུབ། སྐྱེལ་མ་དང་འདྲ་བའི་
དཀོན་མཆོག་གསུམ་ལ་སྐྱབས་འགྲོ་བྱེད་པའི་སྒོ་ནས། ཅི་ཡི་ལོང་མེད་པ་དེ་
འདྲ་བ་ཅིག་བྱུང་ན། འདི་བློ་ལ་སྐྱེས་པའི་རྟགས་ཡིན་ཏེ། བོད་དུ་འདི་གཤའ་
མར་སྐྱེས་པ་ཡེར་པའི་ཞང་བཙུན། གཉན་སྟོན། འབན་གུང་རྒྱལ་གསུམ་བྱུང་
གསུང་། གཞན་འོ་སྐོལ་ཐམས་ཅད་ཚེ་འདིའི་རྟོད་ཐག་མ་གྲོལ་བས་གང་དུ་
རྒྱུགས་ཀྱང་བརྡེག་འཆོས་བ་ལས་མི་འོང་གསུང་། དེ་ཡང་པོ་ཏོ་བར་ར་སྒྲེང་
ན་ཞུགས་པའི་དུས་སུ། བེའུ་གཅིག་རྟོད་ཐག་རིང་བ་ཅིག་ལ་བཏགས་ནས་
འདུག་པ་ལ། མ་མོས་ངུར་བྱས་པ་དང་སྲེང་གིས་རྒྱུགས་ནས་སོང་། ད་ནི་མ་
186.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དང་ཕྲད་པར་འདུག་སྙམ་ཙ་ན། ཐག་པ་ཟད་ནས་ཕྱི་གན་དུ་ཅིག་བརྡབས་ཏེ་
ཐག་པ་ཕུར་པ་ལ་ཀོར་ཀོར་བྱས་རྟོད་ཕུར་ལྐོག་མའི་འོག་ཏུ་བཅུག་ནས་ངུར་་
ངུར་དབུགས་ལྷེབས་ལྷེབས་འདུག་པ་གཟིགས་པས། ད་ལྟ་ཆོས་བྱེད་པ་ཀུན་
ཀྱང་འདི་དང་འདྲ་བ་ཡིན་སྙམ་པ་ཅིག་བྱུང་སོང་། ངས་ཆོས་བྱས་པ་ཡིན་་་་་
ཟེར་ནས་སོང་ལོ་ཡང་མང་བར་སོང་ད་ཡང་ཡག་པར་འོང་སྙམ་ཙ་ན་ཚེ་་
འདིའི་ལུས་ལོངས་སྤྱོད་ཉེ་དུའི་རྟོད་ཐག་གིས་ཕྱི་གན་དུ་བརྡབས་ནས་ཚེ་་་་་་་
འདིའི་རྟོགས་པ་སླར་ཆེར་སོང་བར་བྱས། ཆོས་ཡེ་མི་དྲན་པར་བློ་དྲེད་ནས་ཐ་
མལ་པ་རྣམས་ལས་ཚེ་འདིའི་སྟོད་ཕུར་མ་བཅད་པས་གར་
ཡང་འགྲོ་མ་ཤེས་པ་ཡིན་གསུང་། བེའུ་རྟོད་ཕུར་གློད་པས་མའི་དྲུང་དུ་འགྲོ་
བ་བཞིན་དུ། འཆི་བ་བསམས་པ་ཚེ་འདིའི་ལུས་ལོངས་སྤྱོད་ཉེ་དུ་ལ་མི་ལྟ་སྟེ།
དེ་དག་ལ་དགོས་པ་མེད་པར་ཤེས་ཙ་ན། ཆོས་མུ་སྲོང་དུ་ཚུད་ནས་ཚེ་འདིའི་
ཀྱག་ཀྱོག་དུ་མི་འཆོར་བ་འོང་བ་ཡིན་པས། དབྱར་དགུན་དང་སྟོན་དཔྱིད་
མེད་པར་ལུས་ངག་ཡིད་གསུམ་ཆོས་ཀྱི་མུར་བཅུག་ནས་བརྩོན་འགྲུས་ཀྱིས་་་་་་
འབད་པར་བྱ་གསུང་། དེ་ལྟར་འཆི་ཙ་ན་ཆོས་མིན་པ་ཅིས་ཀྱང་མི་སྟོངས་
པར་སྟོན་པ་ནི། ཁྱོད་ནི་བདོག་པ་ཀུན་བོར་དབང་མེད། །ག་ཤེད་གཤེགས་
འཚལ་རྒྱལ་མ་གསུངས་པ། །ངེད་ལའང་དེ་ཡིན་ཕྱིར་མི་འོང་ལ། །ཕྱི་ཚིས་མེད་
ཟེར་དེ་ཙམ་ཡང་མེད། །སྔ་མའི་བདོག་པ་གསར་པའི་དབང་གྱུར། །སྔ་མའི་
ཆོས་སམ་བདེ་བའམ་གྲགས་འགྱུར། །གང་ཡང་མིན་ན་ཕྱི་ཚིས་ཅི་བྱེད། །ད་ལྟ་
རྣལ་གནས་རིང་ལ་འབད་བྱ། །ཇི་ཞིག་ན་ནི་རང་དབང་མེད་འགྱུར། །འཆི་
བདག་རྐྱེན་གྱི་ནང་ན་གནས་པ། །རླུང་དམར་ནང་འདུག་མར་མེ་འདྲ་་་་་་་
བའང་། །ཡང་དང་ཡང་བསམ་མྱུར་དུ་འབད་བྱ། །ཞེས་གསུངས་སོ། །་དེ་ཡང
སློབ་དཔོན་ཀླུ་སྒྲུབ་ཀྱིས། །རྒྱལ་པོ་བདེ་སྤྱོད་བཟང་པོ་ལ། ཁྱོད་ནི་བདོག་པ་
ཀུན་བོར་ནས། །དབང་མེད་ག་ཤེད་གཤེགས་འཚལ་ན། །ཆོས་ཀྱི་སླད་དུ་སྤྱད་
་·187.

ཇོ་བོ་ལྷ་འབྲི་སྒང་པས་མཛད།
པ་ཀུན། །ཁྱོད་ཀྱི་མདུན་ན་འདོང་བ་ཉིད། །ཅེས་གསུངས་ཏེ། རྒྱལ་པོ་ཁྱོད་
རྒྱལ་སྲིད་ཀྱི་བདོག་པ་ཐམས་ཅད་བོར་ནས། རང་དབང་མེད་པར་ཚེ་འདི་ལ་
འགྲོ་མ་མྱོང་བའི་ས་ག་ཤེད་དུ་གཅིག་པུར་འགྲོ་དགོས་པས། དེ་ལ་མ་ཐུག་
པའི་གོང་དུ་ཆོས་མཛོད་ཅེས་གསུངས་པ་སྟེ། ངེད་ལ་ཡང་འོང་བས་ཆོས་ཅན་
ཁ་སྤོས་ནས་བསྒོམ་པར་བྱ་སྟེ།། འདི་ལྟར་སྐྱེས་པ་ལས་མ་ཤི་བ་མཐོང་ཐོས་
གང་ཡང་མེད་པས་ངེས་པར་འཆི་བ་བསམ། ས་འམ་ཅི་སྟེ་མཐོ་རིས་ན། །སྐྱེས་
ནས་ལས་ལ་མ་ཤི་བ། །འགའ་ཞིག་ཁྱོད་ཀྱིས་མཐོང་བ་འམ། །ཐོས་བསམ་འོན་
ཏེ་ཐེ་ཚོམ་ཟད། །གསུང༌། དེ་བས་ན་ཐམས་ཅད་ངེས་པར་འཆི་བས། ཡུན་
རིང་ལྷན་ཅིག་འཁོད་འཁོད་ནས། །འཆི་བས་སོ་སོར་འདྲལ་འགྱུར་ཏེ། །མྱ་
ངན་ཆེན་པོ་ལྡང་འུར་བ། །དེ་ནི་འཇིག་རྟེན་འདི་ན་ངེས། །ཞེས་གསུངས་པ་
བཞིན་དུ་ཡིན་གསུངས། འོ་སྐོལ་འཆི་བ་ལ་ལམ་བྱོལ་ས་མེད་དེ། ལམ་རྣམས་
ཐམས་ཅད་འཆི་བདག་ཉིད་ཀྱིས་བཀག །དོགས་པ་མེད་པར་རབ་ཏུ་དགའ་
ཞིང་སྤྱོད། །སྐྱེ་དང་རྒ་དང་འཆི་བའི་གནོད་བྱེད་དགྲ། །མཐུན་ཆེན་དགག་ཏུ་
མི་ཐུབ་ཡོད་བཞིན་དུ། །འཇིག་རྟེན་ཕ་རོལ་ཉམ་ངར་ངེས་འགྲོ་བ། །སེམས་
ཤེས་སུ་ཞིག་དེ་ལ་དགའ་བར་སེམས། །ཞེས་གསུངས། མཐུ་ཆེན་དགག་ཏུ་མི་
ནུས་པ་ཡང་། རྒྱལ་པོ་ལ་གདམས་པའི་མདོ་ལས། དཔེར་ན་ཕྱོགས་བཞི་ནས་
རི་ཆེན་པོ་སྲ་ཞིང་མཁྲེགས་པ་བཞི་ས་ལ་འགྲེ་ཞིང་གནམ་ལ་ཟློག་ཀྱིན་བྱུང་ན།
དེ་ལ་སྟོབས་ཀྱིས་ཟློག་པའམ། ནོར་གྱིས་བླུ་བའམ། སྨན་དང་སྔགས་ཀྱི་ཟློག་
པའམ། ཤད་སྤྱང་གིས་མི་ཟློག་པར་འབྱུང་པོ་ཐམས་ཅད་ཕྱེ་མར་འཐག་ཅིང་
འོང་བ་ལྟར། རྒ་བ་དང་ན་བ་དང་འཆི་བ་དང་རྒུད་པ་བཞི་པོ་འདི་ཡང་།
དར་ལ་བབ་པ་དང་ནད་མེད་པ་དང་ཚེ་དང་ཕུན་སུམ་ཚོགས་པ་ཐམས་ཅད་་
འཆི་བར་་་་་འཇོམས་ཤིང་འོང་སྟེ་དེ་ལ་སྟོབས་ལ་སོགས་པས་ཟློག་མི་ནུས
འགྱུར་བ་ན། བཅོམ་ལྡན་འདས་ཀྱི་ཞལ་ནས། རྒྱལ་པོ་ཆེན་པོ་འཇིག་རྟེན་འདི་
·188.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ནི་འདོར། ཕ་རོལ་ཏུ་ནི་འགྲོ། སྐྱེས་ཆེན་པོ་ནི་འདེགས། ཁྲོད་སྟུག་པོར་ནི་
འཇུག །དགོན་པ་ཆེན་པོར་ནི་འཁྱམ། ཟས་ཀྱི་ཐ་མ་ནི་ཟ། མལ་གྱི་ཐ་མ་ལ་ནི་
ཉལ། གཉེན་གྱི་ཐ་མས་བསྐོར་ནས་སྦྱིན་པ་བྱིན་ནོ་ཞེས་གསོལ་བ་ནི་འདེབས།
དེའི་ཚེ་དེའི་དུས་ན། ཆོས་འབའ་ཞིག་སྐྱབས་དང་མགོན་དང་དཔུང་གཉེན་
དུ་འགྱུར་རོ། །ཞེས་གསུངས་པ་དེ་དག་རང་ལ་སྦྱར་ནས་བསྒོམ་པར་བྱ་སྟེ། དེ་
ཡང་། དུས་ཀྱིས་ཉེན་ནས་རྒྱལ་པོ་འགྲོ་འགྱུར་ན། །ལོངས་སྤྱོད་མཛའ་དང་
གཉེན་བཤེས་རྗེས་མི་འབྲང༌། །སྐྱེས་བུ་དག་ནི་གང་ནས་གར་འགྲོ་ཡང་། །ལས་
ནི་གྲིབ་མ་བཞིན་དུ་རྗེས་སུ་འབྲང་། །ཞེས་གསུངས་པ་དེ་མིང་སྤོས་ནས་སྒོམ་
པ་ཡིན། དོན་གཅིག་རྒྱུད་ལ་སྐྱེས་ན་ཚིག་དེ་ལ་བརྟེན་ནས་བསྒོམས་ཀྱང་ཆོག་
གསུང་། རང་ཅག་འཆི་ཆགས་ཡེ་མི་བྱེད་པར། ཚེ་འདིའི་ཆིས་གཅིག་པུ་བྱེད་
པ་དེ། འཆི་བ་བློ་ལ་མ་སྐྱེས་པ་ཡིན། འདི་བློ་ལ་སྐྱེས་ན་ཤིང་ལས་ལོ་འབྲུལ་
འདྲ་ཞིང་ཆུ་བོའི་རྒྱུན་དང་མཚུངས། ཞེས་གསུངས་པ་ལྟར་ཐམས་ཅད་བོར་
Z
ནས་ཕྱིར་མི་རྟོགས་པར་ངེས་པར་འཆི་ཙ་ན་ཕྱི་ཚིས་ཀྱིས་ཅི་བྱེད། འཇིག་རྟེན་
པའི་གཏམ་དངགས་ལས། ཕྱིས་མི་འོང་ལ་ཕྱིས་ཚིས་མེད། ཟེར་བ་དེ་ཙམ་
གྱི་ཚོས་ཀྱང་ངེད་ལ་མེད་པས། ཤི་བའི་རྟིང་ལ་ཡང་འདིར་ལོག་ནས་འོང་བ་
བཞིན་དུ། ཁ་ཆེམས་ཚུན་ཆད་འབོགས་ཏེ། ཡུང་བ་གཙོ་བོ་རྒན་པོ་ཅིག་འཆི་
བས་ཉེ་དུ་རྣམས་ཀྱིས་ངེད་ཅག་ཇི་ལྟར་བྱེད་བྱས་པས། ཁོ་ཤེད་ང་གསོན་ཙ་
ན་མཉན་དུ་མི་བཏུབ་པར་ད་ང་འདི་ཙུག་སོང་བ་ཅིག་ལ་འདྲིའམ་ཟེར་སྐད་་
དེ། ངེད་ལ་ཁོའི་བློ་ཚོད་དེ་ཙམ་ཡང་མེད་གསུང་། མི་དབང་སྔ་མའི་བདོག་པ་
ཀུན། །གསར་པ་ཡིན་ནི་དབང་གྱུར་ན། །སྔ་མའི་ཆོས་སམ་བདེ་བའམ། །
གྲགས་པ་དག་ཏུ་འགྱུར་རམ་ཅི། །ཞེས་པ་ལྟར་ཕྱི་ཚིས་བྱས་ཀྱང་རང་ཅག་ལ་
ཅི་ཡང་མི་ཕན་ཏེ། རྒྱལ་པོ་ཆོས་རྒྱལ་མྱ་ངན་མེད་བྱ་བ་སྟོབས་ཀྱིས་འཁོར་
ལོས་བསྒྱུར་བའི་རྒྱལ་པོ་འཛམ་བུ་གླིང་ལ་དབང་བ་ཡིན། ནོར་གྱི་ལྷ་འཛམ་བྷ་
·189.

ཇོ་བོ་ལྷ་འབྲི་སྒང་པས་མཛད།
ལ་གྲུབ་པས། ནུབ་གཅིག་ལ་མཆོད་རྟེན་བརྒྱད་ཁྲི་བཞི་སྟོང་ཡང་ཟེར། བྱེ་བ་
ཡང་ཟེར། དེ་ཙམ་རྩིག་པར་ནུས་པ་ཡིན། དེ་ཡང་ནད་ཀྱིས་བཏབ་ནས་དགེ་
འདུན་རྣམས་བསྙུན་འདྲི་ལ་བྱོན་པའི་དུས། དགེ་འདུན་ལ་བསྙེན་བཀུར་བྱེད་
པའི་ཡོ་བྱད་ཁྱེར་ལ་ཤོག་བྱས་པས། བློན་པོ་རྣམས་མིག་ས་ལ་བལྟས་ནས་རྒྱལ་
བུ་ཕྱི་མ་རྣམས་དགོས་ཟེར་ནས། བསྙེན་བཀུར་བྱེད་དུ་མ་བཏུབ། བློན་པོ་ཆུ་
གང་ཆེ་བ་དག་གཅིག་གིས་ཨ་རུ་ར་རློན་པ་རྡོག་པོ་གཅིག་བྱིན་པས། དེ་ལ་
དགེ་སློང་སུམ་བརྒྱ་ཙམ་གྱིས་རྒྱལ་པོའི་ཚོགས་བསག་པའི་ཕྱིར་པུ་ས་ལའི་་་་་་
འདབ་མ་ཙམ་རེ་རེ་བགོས་ནས་གསོལ་ཟེར། ད་ལྟར་རང་ལ་དབང་མེད་པར་
རྒྱལ་པོ་ཕྱི་མའི་དབང་དུ་གྱུར་པའི་འབྱོར་པ་དེ་སྦྱིན་གཏོང་ལ་སོགས་པ་མ་་་་
བྱས་པའི་རང་གི་ཚེ་ཕྱིའི་ཆོས་སུ་ཡང་མ་གྱུར་ལ་ཚེ་འདིའི་ལུས་སེམས་བདེ་་་་་
བའི་རྒྱུར་ཡང་མི་གྱུར། ཡོ་བྱད་ཐམས་ཅད་ཕྱི་མ་ལ་བཞག་ངོ་མཚར་ཆེ་བ་་་་་
དང་། གྲགས་པ་དང་སྙན་པའི་རྒྱུར་ཡང་མ་སོང་བས། ཕྱི་ཚིས་བྱས་པ་ལ་
དགོས་པ་མེད་གསུང་། དེ་བཞིན་དུ་ད་ལྟ་ཡང་འཆི་ཁར་ཀ་ཆ་གཏོང་འདོད་
པ་ལ་བཏང་དབང་མེད་པ་མང་། དེ་མེད་ཀྱང་ཡོ་བྱད་བསགས་པས་ཉེ་དུ་ལ་
ཕན་སྙམ་ན། དེ་དང་འཁོར་བ་ཐོག་མ་མེད་པ་ནས་ཉེ་དུ་བསྐྱངས་དགྲ་བཏུལ་
བ་ལ་སོགས་པ་ཅི་ཙམ་ཡང་བྱས་ཏེ། རང་གི་ཚེ་འདི་དང་ཕྱི་མའི་བདེ་བའི་
རྒྱུར་ཡང་མ་གྱུར།ཆོས་སུ་ཡང་མ་གྱུར་གྲགས་པར་ཡང་མ་གྱུར་ན། དེ་ཙ་ན་ཕྱི་
ཚིས་བྱས་པ་ལ་དགོས་པ་མེད་པས་ད་ལྟ་མ་ན་མ་ཤི་བར་རྣལ་མར་གནས་པ་་
རང་དབང་ཡོད་པའི་རིང་ལ། སྦྱིན་པ་ལ་སོགས་པའི་བསོད་ནམས་ཀྱི་ལས་ལ་
འབད་པ་བྱེད་དགོས། ད་ལྟ་མ་བྱས་ནས་ཅི་ཞིག་ལྟར་ན་རང་དབང་མེད་པར་
འགྲོ་དོགས་ཡོད་དེ། འདི་ལྟར་རང་གི་རྒྱུད་ལས་མྱོང་ངེས་བྱེད་ངེས་ཡོད་ན་
དབང་མི་འོང་སྟེ། འཕགས་པ་མོའུ་དགལ་གྱི་བུ། ཀུན་ཏུ་རྒྱུ་རྣམས་ཀྱིས་ལུས་
འདམ་བུ་བཅོམ་པ་ལྟར་བྱས་པའི་དུས་ན། རྫུ་འཕྲུལ་མི་བྱེད་པ་བྱས་པས། རྫུ་
190.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བ་རང་ཡང་མ་དྲན་ན། འཕྲུལ་བ་ལྟ་ཅི་སྨྲོས་ཟེར་བ་ལྟ་བུ་དང་། འཕགས་པ་
འཆར་ཀ་གཡོན་ཅན་རྣམས་ཀྱིས་བཀྲོངས་ནས་དབུ་ཐལ་དོང་དུ་སྦས་པའི་་་་་་
གཏམ་རྒྱུད་ལྟ་བུ་དང་བཙུན་མོ་སྔོ་བསངས་ཅན་ལ་བཅོམ་ལྡན་འདས་ཀྱིས།
མེས་འཆི་བར་ལུང་བསྟན་པས། བྲེད་ནས་ཁྱིམ་དུ་མེ་མ་བུས་ཀྱང་། སྐར་ཁུང་
ན་ཚུར་ཉི་ཟེར་བྱུང་བ་མེ་ཤེལ་ལ་ཕོག་ནས་གཡོག་ལྔ་བརྒྱ་དང་བཅས་པ་མེ་་་་
ལུམས་སུ་ཚིག་པ་དང་། རྒྱལ་པོ་ཨུ་ཏྲ་ཡ་ནས་རྒྱལ་བུ་གཙུག་ཕུད་ཅན་ལ་རྒྱལ་
སྲིད་བཏད་ནས། ཡུལ་དབུས་སུ་རབ་ཏུ་བྱུང་བའི་དུས་ན་རྒྱལ་བུ་ཆོས་མིན་
པས་རྒྱལ་སྲིད་སྐྱོང་བར་ཐོས་ནས། དེ་འགོག་ཏུ་འགྲོ་བ་བཅོམ་ལྡན་འདས་ལ་
ཞུས་པས། ཚེའི་བར་ཆད་དུ་འགྲོ་བ་མཁྱེན་ཀྱང་། མྱོང་བར་ངེས་པའི་ལས་
དགག་པར་མི་སྤྱོད་པས། རྒྱལ་པོ་ཆེན་པོ་ལས་བདག་གིར་བྱ་བ་ལ་སོམས་ཤིག་
གསུངས་ནས་གནང༌་། དེ་ནས་ཕར་ཕྱིན་པས་ལམ་དུ་གཤེད་མ་དང་ཇི་ལྟར་
ཕྲད་པ་དང་། རྒྱལ་བུ་ལ་ཞལ་ཆེམས་བསྐུར་བས་རྒྱལ་བུ་མྱ་ངན་སྐྱེས་པ་ལ།
བློན་པོ་སྡིག་ཅན་གཉིས་ཀྱིས་རྒྱལ་བུའི་འགྱོད་པ་མེད་པར་བྱ་བའི་ཆེད་དུ།
དགྲ་བཅོམ་པ་རྒྱལ་དང་ཀར་རྒྱལ་གཉིས་ཀྱི་མཆོད་རྟེན་གྱི་ནང་དུ་བྱི་ལ་ལ་ཤ་
བྱིན་ཏེ། བརྡ་བསླབས་ནས་རྒྱལ་བུ་ལ་ལོག་ལྟ་བསྐྱེད་དེ་དམག་གི་དཔུང་དང་
བཅས་ཏེ་ནང་དུ་འོངས་པའི་དུས་ན། འཕགས་པ་ཀཏྱ་ཡ་ན་བྱོལ་བས། རྒྱལ་
བུས་བློན་པོ་དང་། འཕགས་པ་ངེད་ལ་འབྱོལ་བ་ཇི་ལྟར་ཡིན་བྱས་ནས་དྲིས་
པས། བློན་པོ་སྡིག་ཅན་གྱི་ཡབ་རྒྱལ་པོ་གསོད་གསོད་པའི་སྡིག་ཅན་དེའི་དྲུང་
དེ་བས་རྒྱལ་བུ་ཁྲོས་ཏེ་དམག་ཡོས་
ས་སྦར་རེ་གཏོར་ཅིག་ཟེར་ནས་གཏོར་བས་འཕགས་པ་སའི་འོག་ཏུ་ནུབ་པ་་་
ལ། འཕགས་པས་ལོ་མའི་སྤྱིལ་བོར་བསམས་ནས་བཞུགས་པས། ཕྱི་ནས་ཚུར་
ལ་ཡབ་ཀྱིས་བློན་པོ་ཧེ་རུ་ཀ་དང་བེ་རུ་གཉིས་འོངས་པས་མཐོང་ནས། ཁོང་
གཉིས་ཀྱིས་བསལ་ནས་འཕགས་པ་ལ་དེ་འདྲ་ཅི་ཡིན་ཞུས་པས། ལས་ཡིན་
191·

ཇོ་བོ་ལྷ་འབྲི་སྒང་པས་མཛད།
གསུང་ནས་ད་སྟེ་ཞག་བདུན་ནས། སའི་ཆར་བབས་ནས་རྒྱལ་པོ་འཁོར་དང་
བཅས་པ་འཆི་བར་འགྱུར་ཏེ། དེ་ཡང་ཉི་མ་དང་པོ་ལ་ཆར་འབབ། གཉིས་པ་
ལ་རླུང་ལྡང་གསུམ་པ་ལ་ཟས། བཞི་པ་ལ་གོས། ལྔ་པ་ལ་ནོར། དྲུག་པ་ལ་
རིན་པོ་ཆེའི་ཆར་བབས་ནས། བདུན་པ་ལ་སའི་ཆར་འབབ་པར་འགྱུར་ཏེ།
འབྲོས་པར་འདོད་ན་ཡང་གནོད་སྦྱིན་ལག་ན་རྡོ་རྗེས་འབྲོས་སུ་མི་སྟེར་་་
གསུང་། བློན་པོ་གཉིས་ཀྱིས་འོ་ན་ངེད་གཉིས་མི་འཆི་འམ་ཞུས་པས། ཁྱེད་
གཉིས་ལ་དེའི་ལས་མེད་པས་མི་འཆི་ཅིག །བློན་པོ་གཉིས་ཀྱི་ཁྱིམ་དང་མཚོ་
ཐག་ནེ་བར་ཡོད་པས། འོག་ན་ཕར་བྲུས་ལ། དེའི་ཉིན་མོ་གྲུ་བསྡོགས་གྱིས་ལ།
རིན་པོ་ཆེས་གྲུ་ཁོངས་ལ་བྲོས་གསུངས་ནས། བློན་པོ་གཅིག་གི་བུ་འཕགས་པ་
ལ་ཉེ་གནས་སུ་ཕུལ། གཅིག་གི་བུ་མོ་དགེ་སློང་རི་མ་ལ་ཉེ་གནས་སུ་ཕུལ་ནས།
རྒྱལ་པོ་ལ་འཕགས་པས་འདི་སྐད་གསུངས་བྱས་པས། རྒྱལ་པོ་བྲེད་ནས་བློན་
པོ་སྡིག་ཅན་གཉིས་ལ་དྲིས་པས། ཁོ་དེ་སྐད་ཟེར་བ་དེ་རིགས། ངེད་ཀྱི་སས་
གཡོགས་པ་བྱས་པས། སྤྱི་སྡིག་ཅན་ལ་དགེ་བའི་བཤེས་གཉེན་གྱི་བཀའ་བས།
སྡིག་པའི་གྲོགས་པོའི་ཚིག་བཙན་པར་འགྱུར་བས། དེ་བདེན་པར་བཟུང་ནས།
བློན་པོ་མཆོག་གཉིས་དང་འཕགས་པའི་བཀའ་མི་བདེན་པར་བཟུང་ནས་་་་་
ཡོད་པ་དང་། ཉི་མ་དང་པོ་ལ་ཆར་བབས། གཉིས་པ་ལ་རླུང་ལངས་ནས་ཐེ་
ཚོམ་ཟོས་ཏེ། བློན་པོ་སྡིག་ཅན་གཉིས་ལ་དྲིས་པས། ཁོང་གཉིས་ན་རེ་སྔོན་
རྒྱལ་པོ་སྤྱི་བོ་སྐྱེས་ལ་ཡང་འདི་ལྟར་བྱུང་བས། འཁོར་ལོས་བསྒྱུར་བའི་རྒྱལ་
པོར་གྱུར་བ་ཡིན་པས། ལྷ་ཡང་དེ་ལྟར་འགྱུར་བ་ཡིན་ནོ་ཟེར་བས། དེ་ལ་
བདེན་པར་བཟུང་ནས་ཡོད་པ་ལ། ཞག་བདུན་པ་ལ་སའི་ཆར་བབས་ནས་
ཐམས་ཅད་ས་འོག་ཏུ་ནུབ་ནས་ཤི་བ་ལྟར། ལས་མྱོང་ངེས་བྱེད་ངེས་ཀྱིས་རང་
དབང་མེད་པར་འགྲོ་ཉེན་ཡོད་པས། དེ་ལྟ་བུ་མ་བྱུང་བའི་གོང་ནས་བྱེད་་་་་
དགོས་པ་ཡིན་གསུང་། ང་ཅག་སྔོན་དུ་མཐུན་རྐྱེན་འཛོམ་པར་བསགས་ལ།
·192.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རྒས་ཁར་ཆོས་བྱ་སྙམ་སྟེ། དེའི་ཐོག་ཏུ་མི་ཕེབས་གསུང༌། ཆོས་ནས་ཀྱང་། དེ་
རིང་དེ་བཞིན་སོང་སྙམ་མེད་པ་ཡིན། །སྐྱེ་བོ་ནོར་རྣམས་ཕུན་སུམ་ཚོགས་་་་
འདོད་པ། །སྙིམ་མ་ཆུ་ཡིས་བཀང་བ་འཛག་པ་ནི། །མི་མངོན་འདྲའོ་ཀྭ་ཡེ་
བཞིན་བཟང་དག །ཅེས་གསུངས། དེ་བས་དེ་རིང་ཉི་མ་རང་ནས་ས་བསྟོད་བྱ་
དགོས་ཏེ། སྤྱིར་འུ་ཅག་སྙིགས་མ་ལྔའི་དུས་སུ་སྐྱེས་པས་ཚེ་ཤིན་ཏུ་ཐུང་སྟེ་་་་
མཐར་སྐྱོལ་བའི་དབང་དུ་བྱས་ཀྱང་། དྲུག་ཅུ་ཁ་རལ་པ་ཡིན་ཏེ། དེ་བས་ལྷག་
པར་ཐུབ་པ་ཀུན་བསོད་ནམས་ཀྱིས་ལས་བླ་ལྷག་ཏུ་བསགས་པ་ཡིན་གསུང་།
དེ་ལྟར་ཚེ་མཐར་སྐྱོལ་བ་ཤིན་ཏུ་དཀའ་སྟེ། གླིང་གཞན་ཀུན་ན་ཚེ་ལ་ངེས་པ་
ཡོད་ཀྱང་། འཛམ་བུ་གླིང་པའི་ཚེ་ལ་ངེས་པ་མེད་པས། ཡུལ་ལ་རྣམ་
གཡེང་ཉིན་མཚན་དོན་མེད་འདས། །འཛམ་བུ་གླིང་པ་དུས་མིན་འཆི་བ་སྟེ། །
ངེས་པ་ཅན་ཡང་ཟད་པར་འགྱུར་བས་ན། །ཡང་དང་ཡང་དུ་ངེས་པར་འཆིའོ་
ཞེས། །བསམ་པར་རིགས་སོ་ཀྭ་ཡེ་བཞིན་བཟང་རྣམས། །ཞེས་གསུངས་པ་
དང་། ཡང་། ཁ་ཅིག་མངལ་དུ་འཆི་བར་འགྱུར། །དེ་བཞིན་ཁ་ཅིག་གོག་ཙམ་
ན། །དེ་བཞིན་ཁ་ཅིག་ཡོངས་རྒྱུག་ན། །ལ་ལ་རྒན་དང་ལ་ལ་གཞོན། །རིམ་གྱིས་
རབ་ཏུ་འགྲོ་འགྱུར་ཏེ། །འབྲས་བུ་སྨིན་པ་ལྷུང་བ་བཞིན། ཞེས་གསུངས།དེ་
བས་ན་འོ་སྐོལ་གྱི་ཚེ་ལ་ཡིད་བརྟན་དུ་མེད་དེ། འཆི་བའི་རྐྱེན་བསམ་གྱིས་མི་
ཁྱབ་པའི་ནང་ན་འོ་སྐོལ་རྣམས་ཞུགས་ནས་འདུག་པ་ཡིན་ཏེ། མི་དང་མི་མ་
ཡིན་པ་དང་། འབྱུང་བ་འཁྲུགས་པ་ལ་སོགས་པ་འཆི་བའི་རྐྱེན་དུ་མ་གྱུར་པ་
ཙམ་མེད། ཐ་ན་འཚོ་བར་བྱེད་པའི་ཟས་གོས་ཚུན་ཆད་ཀྱང་འཆི་བའི་རྐྱེན་དུ་
འདུག་པས། དཔེར་ན་རླུང་ནག་འཚུབ་མ་ཆེན་པོའི་ནང་དུ་མར་མེ་ཆུང་ངུ་
ཅིག་བཞག་ན། རྦུད་ཀྱིས་འགྲོ་བ་ལ་ཚེགས་མེད་པ་ལྟར་རྐྱེན་གང་ཡང་རུང་བ་
གཅིག་གིས། དབུགས་ངར་གྱིས་འགྲོ་བ་ལ་ཚེགས་མེད་པས། མར་མེ་མེ་ལྕེ་
ཤུགས་དྲག་རླུང་གིས་བསྐྱོད་པ་ལྟ་བུ་ཡི། །ཚེ་ནི་སྐད་ཅིག་གནས་པའི་གདེང་
*193.

ཇོ་བོ་ལྷ་འབྲི་སྒང་པས་མཛད།
ཡང་ཡོད་མ་ཡིན། །ཞེས་པ་ལ་སོགས་པ་གསུངས། འོ་སྐོལ་མ་ལ་སྐྱེས་ནས་
གོམས་པ་གང་ཡང་མ་བྱོལ་བར་འཆི་བའི་སྟེང་དུ་རྒྱུག་གིན་འདུག་པ་ཡིན་ཏེ།
དང་པོ་མངལ་དུ་ཞུགས་པའི་ནུབ་མོ་ནས། །རབ་ཏུ་བརྩམས་ཏེ་འཇིག་རྟེན་
འདི་རྣམས་ནི། །ལམ་དུ་ཞུགས་ཏེ་གཞན་དུ་མ་གོལ་བར།།འཆི་བདག་དྲུང་དུ་
དེ་ནི་མྱུར་དུ་འགྲོ །ཐབས་དང་རབ་ཏུ་ལྡན་པའི་མཐུ་སྟོབས་ཀྱིས། །རྒ་དང་
འཆི་ལ་སུ་ཡང་ཐར་པ་མེད། །འདི་ཉིད་ཀྱིས་ནི་འདི་དག་རབ་ཏུ་གཙེས། །ཞེས་
གསུངས་པ་རྣམས་བསམས་ལ། སྡིག་པ་སྦྱོང་བ་དང་། བསོད་ནམས་བསག་པ་
ལ་འབད་པ་མྱུར་དུ་བྱ་བ་གལ་ཆེ་གསུངས་སོ། །
༈ དེས་འཆི་བ་རྗེས་སུ་དྲན་པ་བག་ཙམ་གསུངས་ནས། ད་ཤི་ནས་མེད་དེ་
མི་འགྲོ་ཡང་སྐྱེ་བས་དེའི་རྒྱུ་ཡང་ལས་ཡིན་པས། ལས་འབྲས་ཀྱི་མཚན་ཉིད་
མདོར་བསྡུས་ཏེ་བསྟན་པ་ནི། དེ་ལྟར་འཆི་བ་རྗེས་སུ་དྲན་པས།།ཕ་རོལ་བདེ་
སྡུག་ཅི་ལྟར་འགྱུར་བསམ། །བདེ་སྡུག་ཀུན་གྱི་རྒྱུ་ནི་ལས་ཡིན། །བསྐལ་པ་
བརྒྱར་ཡང་ལས་ཆུད་མི་ཟ། །ལས་ཆུང་འབྲས་བུ་དཔག་ཏུ་མེད་འབྱུང༌། །དེ་
ཡང་རང་ཉིད་ཁོ་ནའི་ལས་ལས། །རང་གི་བདེ་དང་སྡུག་བསྔལ་འབྱུང་བས། །
ལས་འབྲས་སྒོམ་པ་མདོར་བསྡུས་དེ་ཡིན། །ཞེས་གསུངས་སོ། །དེ་ལྟར་འཆི་བ་
རྗེས་སུ་དྲན་པ་བསྒོམས་པས། ངེས་པར་འཆི་བར་ཤེས་ནས་ཚེ་ཕ་རོལ་དྲན་པ་
ཅིག་འོང་སྟེ། ཤི་བའི་རྗེས་ལ་ནམ་མཁའ་སྤྲིན་དེངས་པ་བཞིན་ཅང་མེད་དུ་
ཡང་མི་འགྲོ། ས་རྡོ་ལྟར་བེམ་པོར་ཡང་མི་འགྱུར་ཏེ། ཡང་རྣམ་པར་ཤེས་པ་
དང་བཅས་པའི་ལུས་གཅིག་ལེན། དེ་ཡང་རྒྱུ་མེད་དག་མི་མཐུན་པའི་རྒྱུ་ལས་
མི་འབྱུང་སྟེ། སེམས་ཅན་ལས་ཀྱི་སྐྱེ་གནས་པ་ཡིན་པས། སློབ་དཔོན་ཀླུ་སྒྲུབ་
ཀྱིས། ཕུང་པོ་འདོད་རྒྱལ་ལས་མིན་དུས་ལས་མིན། །མི་ཤེས་ལས་དག་སྲེད་
ལས་བྱུང་རིག་མཛོད། །ཅེས་གསུངས་པས། ཤི་ནས་ཕ་རོལ་ཏུ་བདེ་སྡུག་ཇི་
ལྟར་མྱོང་བ་ཡང་། རྒྱུའི་སྒོ་ནས་ཤེས་པར་བྱས་ལ་བསམ། སེམས་ཅན་ཐམས་
·194·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཅད་ལལས་ཀྱི་བགོ་སྐལ་ལ་སྤྱོད་པ་ཡིན་པས། བདེ་དང་སྡུག་བསྔལ་གང་ཡིན་
པ། །ལས་འབྲས་ཡིན་པར་ཤེས་པར་བྱ། །ཞེས་དང་ཡང་། དེ་དང་མི་དགེའི་
ལས་ལས་འཇིག་རྟེན་ཕ་རོལ་ཏུ། །བདེ་དང་སྡུག་བསྔལ་འབྱུང་བར་རབ་ཏུ་
ངེས་བྱས་ནས། །སྡིག་པ་རྣམ་པར་སྤངས་ཏེ་དགེ་ལ་རབ་ཏུ་འབད། །དད་པ་
མེད་པའི་མི་རྣམས་ཇི་ལྟར་འདོད་པ་སྤྱོད། །ཅེས་པ་ལྟར་བསམ་དགེ་བ་ལ་
འབད་པར་བྱ། དེ་ལྟར་བྱས་ན་ལས་མི་སླུ་སྟེ། ངེས་པར་འབྲས་བུ་འབྱིན། ཉན་
ཐོས་སྡེ་པ་རྣམས་ནི་ལས་བསྐལ་པ་བརྒྱར་ཡང་ཆུད་མི་ཟ་བར་འདོད་དེ།
བཅོམ་ལྡན་འདས་ཀྱིས་ལས་ཀྱི་རྣམ་པར་སྨིན་པ་ནི་མ་གཏོགས་སོ། །ཞེས་་་་
གསུངས་པ་ཁུངས་སུ་བྱེད། ཐེག་པ་ཆེན་པོ་པ་གཉེན་པོས་མ་བཅོམ་ཞིང་།
འབྲས་བུ་མ་ཕྱུང་བ་བསྐལ་པ་བརྒྱར་ཡང་ཆུད་མི་ཟ་བར་འདོད་དེ། ལུས་ཅན་
དག་གི་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟད། །ཞེས་པ་ལ་སོགས་
པ་གསུངས། གལ་ཏེ་ཡང་རྒྱུ་ཆུང་ངུ་ལས་འབྲས་བུ་ཆེན་པོ་འབྱིན་ཏེ། ཨ་ཤྭ་
ཏའམ་ཨ་ཤྭ་པའི་འབྲས་བུ་ལྟ་བུ། ཀུན་མུ་ཏའམ་ཀུ་མུ་ཏའི་འབྲས་བུ་ལྟ་བུ་
གསུང་། དེ་ཡང་ཁྱིམ་བདག་གཅིག་གི་བུད་མེད་ཀྱིས་བཅོམ་ལྡན་འདས་ལ་་་་
ཆོས་སྟོན་དྲངས་པས། རང་སངས་རྒྱས་སུ་ལུང་བསྟན་པས། བུད་མེད་ཀྱིས་
ཁྱིམ་ཐབ་ལ་བཟླས་པས། ཟན་རྡོག་གཅིག་ལ་ཤོ་བེ་དེ་ཙམ་གསུང་བ་ཟེར་ནས།
སངས་རྒྱས་ལ་ངའི་འཆིས་བྲང་ལུང་བསྟན་པ་བདེན་ནམ་ཞུས་པས་བདེན་ནོ་
གསུང་། དེ་ཅིས་ཤེས་ཟེར་བ་ལ། བཅོམ་ལྡན་འདས་ཀྱི་ཞལ་ནས། ཁྱོད་
ཀྱིས་འཇིག་རྟེན་ན་རྒྱུ་ཆུང་ངུ་ལས་འབྲས་བུ་ཆེན་པོ་འབྱིན་པ་མཐོང་ངམ་་་་་་་
གསུངས་པས། དེ་མཐོང་སྟེ་ནྱ་གྲོ་དྷ་འདི་ཉིད་ཡིན་ནོ་ཟེར་ནས་དེའི་རྒྱུ་དེ་ལ་
འབྲས་བུ་དེམ་ཙམ་འབྱུང་བ་མི་རིགས་གསུངས་པས། ཁོ་ན་རེ། དེ་ང་ཡིས་
མངོན་སུམ་ཡིན་ནོ་ཟེར། དེ་བས་སྔ་མ་ཡང་ངའི་ཡེ་ཤེས་ཆེན་པོའི་མངོན་སུམ་
ཡིན་ནོ་ཞེས་གསུངས་པ་ལྟ་བུ་དང༌། ཡང་བྲམ་ཟེ་བཟའ་མི་གཉིས་ཀྱིས་རང་
·195.

ཇོ་བོ་ལྷ་འབྲི་སྒང་པས་མཛད།
སངས་རྒྱས་ལ་ཆོས་སྟོན་དྲངས་པས། ཚེ་འདི་ཉིད་རང་ལ་ཞིང་ལ་གསེར་གྱི་ལོ་
ཐོག་སྐྱེས་པ་ལྟ་བུ་དང་།. ཡང་བཅོམ་ལྡན་འདས་མཉན་ཡོད་ན་ཆོས་གསུང་
བའི་དུས་ན། གནག་རྫི་དགའ་བོ་བྱ་བ་མཁར་བ་ལ་ཨོཾ་ཚུགས་བྱས་ཏེ་ཆོས་་་་
ཉན་པས། འཁར་བའི་འོག་ཏུ་སྦལ་པ་གཅིག་ཚུད་པས། སྦལ་པའི་བསམ་པ་ལ།
ངས་སྐད་ངན་སྟོན་ན་ཆོས་ཀྱི་བར་ཆད་དུ་འགྲོ་མ་སྟོན་ན་ང་འཆི་བར་འདུག་
པས་ཇི་ལྟར་བྱ་སྙམ་པ་དང་། ང་རང་ཤི་བ་བླའི་ཆོས་ཀྱི་བར་ཆད་མི་བྱ་སྙམ་
དུ་ཆོས་ལ་དད་བཞིན་དུ་ཤི་བས། སུམ་ཅུ་རྩ་གསུམ་དུ་སྐྱེས་ཏེ་གནས་གསུམ་
ལ་མངོན་པར་བརྟགས་ཏེ། ལྷའི་མེ་ཏོག་ཁྱེར་ནས་གཉན་ཡོད་དུ་བཀའ་དྲིན་
རྗེས་སུ་དྲན་པའི་མཆོད་པ་ལ་འོངས་ནས། ཆོས་ཞུས་པས་བདེན་པ་མཐོང་སྟེ།
མཉན་ཡོད་འོད་ཀྱིས་གང་བར་བྱས་ནས་སླར་སུམ་ཅུ་རྩ་གསུམ་དུ་སོང་བ་་་་་
།དང་། དགེ་སློང་མི་ཉལ་བར་རྣལ་འབྱོར་ལ་བརྩོན་པ་རྣམས་ཀྱིས་མཉན་ཡོད་
འོད་ཀྱིས་གང་བ་མཐོང་ནས་བཅོམ་ལྡན་འདས་ལ་ཞུས་པས། སྔར་གྱི་ལོ་་་་
རྒྱུས་རྣམས་རྒྱས་པར་གསུངས། འོ་ན་སྦལ་པར་སྐྱེ་བའི་ལས་ཅི་ཡིན་ཞུས་པས།
སངས་རྒྱས་འོད་སྲུང་གི་བསྟན་པ་ལ་དགེ་སློང་སྤོང་བ་ལ་བརྩོན་པ་གཅིག་་་་་
.. ཡོད་པ་དེས་ཀློག་པའི་གནས་སུ་ཕྱིན་པས། ཁོའི་སྤོང་བ་བྱར་མ་བཏུབ་པས་
ཚིག་པ་ཟོས་ཏེ། སངས་རྒྱས་འོད་སྲུང་གི་དགེ་སློང་འདི་དག་ནི། མཚན་ཐོག་
ཐག་སྦལ་པ་བཞིན་སྐད་འབྱིན་ཏོ་བྱས་པས། སྐྱེ་བ་ལྔ་བརྒྱ་སྦལ་པར་སྐྱེས་པའི་
ཐ་མ་དེ་ཡིན་ནོ། །ཞེས་གསུངས་པ་དང་། ཡང་གནག་རྫི་དགའ་བོ་ལས་ཅི་ལས་
གྱུར་ཞུས་པས། སངས་རྒྱས་འོད་སྲུང་གི་བསྟན་པ་ལ་དགེ་སློང་སྡེ་སྣོད་འཛིན་
པ་གཅིག་ང་རྒྱལ་གྱིས་ཁེངས་ནས་གཞན་དག་ལ་གནག་རྫི་ཡིན་བྱས་པས།
བ་ལྔ་བརྒྱར་གནག་རྫི་བྱེད་པར་གྱུར་པའི་ཐ་མར་གནག་འཚོར་ཕྱིན་པ་དང་།
གཉན་ཡོད་ན་བཅོམ་ལྡན་འདས་ཆོས་གསུང་ཞིང་བཞུགས་པ་དང་ཕྲད་ནས་
ཆོས་ཉན་པས་དད་པར་གྱུར་ཏེ། ང་ད་ལྟ་ཉིད་རབ་ཏུ་འབྱུང་བར་ཞུ་ཟེར་བ་
•196·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ལ། སྔོན་ལ་ཕྱུགས་བདག་པོ་ལ་གཏོད་གསུངས་པས་སོ་སོ་ལ་བཏད་ནས་
བཅོམ་ལྡན་འདས་ཀྱི་དྲུང་དུ་རབ་ཏུ་བྱུང་སྟེ་ཆོས་ཐོས་པས་དགྲ་བཅོམ་པར་་་
གྱུར་གསུང་། དེའི་རྒྱུ་ཡང་ཞུས་པས། འོད་སྲུང་གི་བསྟན་པ་ལ་སྡེ་སྣོད་གསུམ་
ཤེས་ཤིང་ཚུལ་ཁྲིམས་སྲུང་བ་ལ་སོགས་པའི་དཀའ་བ་སྤྱད་ཀྱང་། འབྲས་བུ་མ་
ཐོབ་པས། མ་འོངས་པ་ན་བྲམ་ཟེའི་ཁྱེའུ་བླ་མ་ལུང་བསྟན་པ་དེའི་བསྟན་པ་
ལ་རབ་ཏུ་བྱུང་བར་གྱུར་ཅིག །ཅེས་སྨོན་ལམ་བཏབ་པས། དེ་ལྟ་བུ་གྱུར་པ་
ཡིན་ཞེས་གསུངས་པ་ལྟ་བུ་དང༌། ཡང་དེ་བཞིན་གཤེགས་པའི་དབུ་སྐྲ་དང་
སེན་མོའི་མཆོད་རྟེན་ལ་དགེ་སློང་གིས་གུས་པས་ཕྱག་བྱས་པའི་རྣམ་སྨིན་
གསུངས་པ་ལྟ་བུ་དང་། ཡང་མཉན་ཡོད་ན་ཉ་པ་ལྔ་བརྒྱས་ཉ་ཤོར་དུ་ཕྱིན་
པས་ཆུ་སྲིན་ཉའི་རིགས་ཆེན་པོ་མགོ་མང་པོ་དང་ལྡན་པ་གཅིག་བྱུང་བ་དང་།
བཅོམ་ལྡན་འདས་ཀྱི་འགྲོ་བ་ལ་ཕན་པར་དགོངས་ནས་དེར་བྱོན་ཏེ། ཆུ་སྲིན་
དེ་སྐྱེ་བ་དྲན་པར་བྱིན་གྱིས་བརླབས་ནས། ཁྱོད་སེར་སྐྱ་ཡིན་ནམ་གསུངས་
པས། མགོ་བོ་ཐམས་ཅད་ཀྱིས་སྐད་ཕྱུང་སྟེ། ལགས་སོ་རིང་གིས་བྱུང་ནས།
ཁྱོད་ཀྱི་མི་དགེ་བའི་བཤེས་གཉེན་སུ་ཡིན་གསུངས་པས། ·མ་ལགས་སོ་ཟེར།
དེ་ཡང་སྔོན་སངས་རྒྱས་འོད་སྲུང་གི་བསྟན་པ་ལ། བྲམ་ཟེ་ཤེད་དུ་སེར་སྐྱ་བྱ་
བ་ལ། བུ་སེར་སྐྱ་ཞི་བ་བྱ་བ་བྲམ་ཟེའི་རིག་བྱེད་ལ་མཁས་པ་ཅིག་ཡོད་པ་དེ།
ཕྱིས་རབ་ཏུ་བྱུང་ནས་སྡེ་སྣོད་གསུམ་ལ་མཁས་པར་ཡོད་པ་དང་། མ་ན་རེ།
ཁྱོད་ཀྱིས་དགྲ་བཅོམ་པ་འདི་རྣམས་ལ། ཁྱོད་ནི་ཁྱིའི་མགོ་བོ་ཅན་ཡིན། ཁྱོད་
ནི་ཕག་གི་མགོ་བོ་ཅན་ཡིན་གྱིས་ལ་ཚར་ཆོད་ཅིག་ཟེར་ནས་དེ་ལྟར་བྱས་པས།
ལས་དེའི་རྣམ་སྨིན་གྱིས་སྐྱེ་བ་ལྔ་བརྒྱར་འདི་འདྲ་བར་སྐྱེས་པར་གྱུར་ཏོ། །
ཞེས་གསུངས་སོ། །ཡང་མ་ཡང་ཡིན་དགྲ་བཅོམ་མ་ཡང་ཡིན་པ་སུན་འབྱིན་
པར་བྱས་པའི་སྐད་ཅིག་མ་གཅིག་གིས་བར་གྱི་བསྐལ་པ་ཕྱེད་ལ་སོགས་པར་་་
དམྱལ་བར་སྐྱེ་བར་འགྱུར་བ་དང་། ཡང་སངས་རྒྱས་འོད་སྲུང་གིས་བསྟན་པ་
•197.

ཇོ་བོ་ལྷ་འབྲི་སྒང་པས་མཛད།
ལ་དགེ་སློང་སྤོང་བ་པ་གཅིག་གིས་སངས་རྒྱས་ལ་མ་རང་ནས་ཤིང་གི་ཡལ་ག་
གཅད་པས། ཀླུའི་རྒྱལ་པོ་ཨེ་ལའི་འདབ་ཏུ་སྐྱེས་ནས་སྡུག་བསྔལ་ཇི་ལྟར་མྱོང་
བ་ཡང་གསུངས་ཏེ། འདི་ན་ལ་ལ་རྒྱལ་པོའི་ཚིག་ཆེན་ལས། །འདས་པ་ལས་
ཆད་པ་ཐོབ་མི་འགྱུར། །ཐུབ་པའི་བཀའ་ལས་ཚུལ་མིན་འདའ་བྱེད་པ། །དུད་
འགྲོ་གྱུར་པ་ཨེ་ལའི་འདབ་ཀླུ་བཞིན། །ཞེས་གསུངས། དེ་ལས་སོགས་པ་མདོ་
སྡེ་ནས་དཔག་ཏུ་མེད་པ་གསུངས་པ་རྣམས་དྲན་པར་བྱས་ཏེ། ཕྲ་མོ་ཡང་ཁྱད་
དུ་མི་གསོད་པར་སྤོང་ལེན་བྱེད་པ་ཅིག་གལ་ཆེ་སྟེ། སྡིག་པ་ཕྲ་མོ་ཆུང་ངུ་་་་་་
ལའང་། །མི་གནོད་སྙམ་དུ་བརྙས་མི་བྱ། །ཆུ་ཡི་ཐིགས་པ་བསགས་པ་ཡིས། །
སྣོད་ཆེན་རིམ་གྱིས་འགེངས་པ་བཞིན། །ཞེས་དང་། ཡང་། བསོད་ནམས་ཆུང་
ཡང་བརྙས་མི་བྱ། །དེ་ནི་བདག་ལ་མི་འོང་མིན། །ཆུ་ཡི་ཐིགས་པ་བསགས་པ་
ཡིས། །སྣོད་ཆེན་གང་བར་གྱུར་པ་བཞིན། །བརྟན་པ་རྣམས་ཀྱི་བསོད་ནམས་
ནི། །ཅུང་ཟད་ཅུང་ཟད་བྱས་པས་རྫོགས། །ཞེས་གསུངས་སོ། །དེ་ཡང་ལས་
བདག་གིས་བྱ་བ་ཡིན་པས། རང་གིས་ལས་དགེ་སྡིག་བྱས་པའི་འབྲས་བུ་བདེ་
སྡུག་རང་གིས་མྱོང་བ་མ་གཏོགས་པ། གཞན་ལ་མགོར་མི་བཏུབ། ཆོས་ནས།
ལས་བྱས་ཤིང་བསགས་པ་ནི། ས་ལ་མི་སྨིན། རྡོ་ལ་མི་སྨིན། ཟིན་པའི་ཕུང་པོ་
འབའ་ཞིག་ལ་སྨིན་པར་གསུངས་པས།། དེས་ནི་ལས་དང་འབྲས་བུ་སྒོམ་པ་
མདོར་བསྡུས་ནས་བསྟན་པ་ཡིན་གསུང་། ད་ནི་དེ་དག་རྒྱས་པར་སྟོན་པ་ལ།
གོང་དུ་གསུངས་པ་ཚུལ་གྱིས་ལས་དང་འབྲས་བུ་བསྒོམས་ནས། ཡིད་ཆེས་་་་
པའི་སྒོ་ནས་འཇུག་ལྡོག་བྱེད་པར་སྟོན་པ་ནི། ལས་འབྲས་ཕྲ་མོ་ཡན་ཆད་དག་
ནས། ཆོས་རྣམས་ཀུན་ལ་སངས་རྒྱས་དབང་པོར། །དྲན་པས་དེ་ལས་འདའ་
བར་མི་བྱ། །རྟོག་གེས་གང་ཡང་རྟོགས་པར་མི་ནུས། །ཞེས་གསུངས་སོ། །གོང་
དུ་གསུངས་པ་ལྟ་བུའི་ལས་འབྲས་ཕྲ་མོ་ནས་གསུངས་པའི་ཀུན་ནས་ཉོན་
མོངས་པ་དང་རྣམ་པར་བྱང་བའི་རྒྱུ་འབྲས་ཀྱི་ཆོས་རྣམས་ཀུན་ལ། རང་ཅག་
198

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དད་པས་འགྲོ་བར་བྱ་སྟེ། བླ་མས་གསུངས་པ་དང་སངས་རྒྱས་ཀྱིས་གསུངས་
པའི་ལུང་དཔང་པོར་བྱས་ནས། དེ་ལས་མི་འདའ་བར་བྱེད་པ་ཅིག་དགོས། དེ་
ལ་དང་པོ་ཡོན་ཏན་དྲན་པའི་སྒོ་ནས་སངས་རྒྱས་དྲན་པ་ཅིག་དགོས། དེ་ལ་
ཡིད་ཆེས་ན་དེས་གསུངས་པའི་ཆོས་ལ་ཡིད་ཆེས་པས་དེ་ལས་མི་འདའ་བ་་་་་་
ཅིག་འོང་སྟེ། སངས་རྒྱས་ལ་སྟོབས་བཅུའི་ཡོན་ཏན་མངའ་བས་གནས་དང་
གནས་མ་ཡིན་པ་མཁྱེན་པའི་སྟོབས། སྡིག་པ་ལས་སྡུག་བསྔལ་འབྱུང་བ་་་་་
གནས་ཡིན་ལ། བདེ་བ་འབྱུང་བ་གནས་མ་ཡིན་པ་ལ་སོགས་པ་གསུངས་པ་
དང་། མི་འཇིགས་པ་བཞི་ལས་ཀྱང་། ངས་བར་དུ་གཅོད་པར་གསུངས་པ་
ངེས་པར་འབྱུང་བར་གསུངས་པ་ལ། གཞན་སུས་ཀྱང་ཆོས་དང་མཐུན་པས་
རྒོལ་བར་མི་ནུས་པར་གསུངས་པས་ན། ཅི་སྐད་གསུངས་པ་བཞིན་དུ་ཡིད་
ཆེས་བར་བྱས་ལ་སྤོང་ལེན་བྱ། དེ་མ་ཡིན་པར་འདི་ལ་རང་གི་རིགས་པས།
འདི་ལྟར་འོང་སྙམ་པའི་ལམ་མེད་ཤིན་ཏུ་ལྐོག་གྱུར་གྱི་ཆོས་ཡིན་པས་དེ་ལ་་་་་་
ལུང་ཚད་མ་བྱ་བ་དགོས་པ་ཡིན། རྗེས་སུ་དཔག་པ་གཙོར་འཛིན་པ། །རྣམ་
པར་ལྟུང་བ་དཀའ་མ་ཡིན། །ཞེས་གསུངས་པས་ན། ཚུལ་རོལ་མཐོང་བའི་བློས་
མི་རྟོགས། དེ་བས་ཉན་ཐོས་དང་རང་རྒྱལ་གྱིས་ཀྱང་མི་རྟོགས་ན། སོ་སོ་སྐྱེ་
བོའི་རྟོག་གེས་ལྟ་ཅི་སྨོས་གསུང་། དེ་ལྟར་སངས་རྒྱས་ཀྱིས་གསུང་ཚད་མར་
བཞག་ནས། མི་དགེ་བ་སྤང་ཞིང་དགེ་བ་སྒྲུབ་པ་དེ། ཐེག་པ་གང་གི་ལམ་ཡིན་
ན། ཐེག་པ་ཀུན་གྱི་ལམ་ཡིན་པར་སྟོན་པ་ནི། མི་དགེ་བཅུ་སྤོང་ཐེག་པ་ཀུན་
ལམ། །འཁོར་བར་ལྷ་མིའི་བདེ་བ་འདོད་པས། །ལས་འབྲས་ཡིད་ཆེས་མི་དགེ་
བཅུ་སྤོང༌། །མངོན་མཐོའི་ཐེག་པ་སྐྱེས་བུ་ཐ་མ། །བཅུ་པོ་འདི་ཉིད་བདེན་
བཞིས་སྦྱངས་ན། །ཉན་ཐོས་ལམ་ཡིད་རྟེན་འབྲེལ་གྱིས་སྦྱངས། །རང་རྒྱལ་ལམ་
དེ་སྐྱེས་བུ་འབྲིང་ཡིན། །ཐབས་དང་ཤེས་རབ་གཉིས་ཀྱིས་སྦྱངས་པས། །ཐེག་
ཆེན་ལམ་སྟེ་སྐྱེས་བུ་མཆོག་ཡིན། །མི་དགེ་བཅུ་པོ་སྤོང་ལ་ཁྱད་མེད། །དེ་བས་
·199.

ཇོ་བོ་ལྷ་འབྲི་སྒང་པས་མཛད།
ཀུན་གྱིས་མི་དགེ་བཅུ་སྤོང་། །དེ་མི་སྤངས་པས་གང་ཡང་མི་ཐོབ། །ཅེས་
གསུངས་སོ། །འདིའི་དོན་ནི་སའི་སྙིང་པོ་འཁོར་ལོ་བཅུ་པ་ནས་གསུངས་ཏེ།
བྱང་ཆུབ་སེམས་དཔའ་རྡོ་རྗེ་སྙིང་པོས། བཅོམ་ལྡན་འདས་ལ་ཇི་ལྟར་ན་ཐེག་
པ་གསུམ་དང་། ཐེག་པ་གསུམ་གྱི་གང་ཟག་ལ་འཁྲུལ་པ་མེད་པ་གང་ལགས་
ཞུས་པའི་ལན་དུ། བཅོམ་ལྡན་འདས་ཀྱིས་གསུངས་པ་ནི་རིགས་ཀྱི་བུ། འཁོར་
ལོ་བཅུ་པོ་འདི་དག་དང་ལྡན་ན། ཐེག་པ་གསུམ་དང་ཐེག་པ་གསུམ་གྱི་གང་
ཟག་ལ་འཁྲུལ་པ་མེད་པར་འགྱུར་ཏེ། དེ་ལ་འཁོར་ལོ་བཅུ་ཞེས་བྱ་བ་ཡང་།
གཞན་ལ་མི་གདགས་ཀྱི། དགེ་བ་བཅུའི་ལས་ཀྱི་ལམ་ཉིད་ཡིན་པར་ཤེས་པར་
བྱ་སྟེ། དེ་ཅིའི་ཕྱིར་ཞེ་ན། རིགས་ཀྱི་བུ་འདས་པའི་སངས་རྒྱས་རྣམས་ཀྱིས་
ཀྱང་མི་དགེ་བ་བཅུའི་ལམ་སྤངས་ནས་དགེ་བ་བཅུའི་ལམ་འདི་དག་བསྔགས་
པས་འབྲས་བུ་ཐོབ་པར་གྱུར་ཏོ། །དེ་བཞིན་དུ་མ་འོངས་པ་དང་། ད་ལྟར་གྱི་
སངས་རྒྱས་རྣམས་ཀྱིས་ཀྱང་མི་དགེ་བ་བཅུའི་ལམ་སྤངས་ཤིང་དགེ་བ་བཅུའི་
ལམ་བསྔགས་པས་འབྲས་བུ་ཐོབ་པར་འགྱུར་རོ་ཞེས་གསུངས་པའོ། །མི་དགེ་
བ་བཅུ་པོ་འདི་ཐེག་པ་གསུམ་གྱིས་ཇི་ལྟར་སྤང་པ་བཤད་པ་ནི། མདོ་སྡེ་ས་
བཅུའི་ས་གཉིས་པ་དྲི་མ་མེད་པ་ནས། ཚུལ་ཁྲིམས་རྣམ་པ་གསུམ་བཤད་པ་
ལས། སྡོམ་པ་ཚུལ་ཁྲིམས་ཀྱི་སྐབས་ནས་ཤིན་ཏུ་གསལ་བར་གསུངས་སོ། །དེ་
བས་ན་མི་དགེ་བ་བཅུ་སྤོང་བ་འདི་ནི་ཐེག་པ་ཆེ་ཆུང་ཀུན་ནས། མངོན་མཐོ་
ངེས་ལེགས་ཀྱི་ཐེག་པ་ཀུན་གྱི་ཐུན་མོང་གི་ལམ་ཡིན་པས་ན། ཐར་པ་མྱ་ངན་
ལས་འདས་པ་འདོད་པས་ཨ་ཅང་ཡང་ཆེ་སྟེ། འཁོར་བའི་བདེ་བ་འདོད་པས་
ཀྱང་མི་དགེ་བ་བཅུ་མ་སྤངས་པར་མི་ཐོབ་པས་སྤོང་དགོས་ཏེ། དེ་ཡང་དང་
པོ་བླ་མ་ཅིག་གིས། དགེ་བ་བཅུ་དང་མི་དགེ་བ་བཅུའི་འབྲས་བུ་སེམས་སུ་
བཅུག་པས། དེ་ལ་ཡིད་ཆེས་ཤིང་མི་དགེ་བའིའབྲས་བུ་ངན་སོང་དུ་སྐྱེ་བས།
དེའི་སྡུག་བསྔལ་གྱིས་འཇིགས་ནས། ལྷ་མི་ཐོབ་པར་འདོད་པའི་འདུན་པ་དེ་
、·200.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མི་དགེ་བ་མ་སྤངས་པར་མི་ཐོབ་པས། མི་དགེ་བ་ཕྲ་བའི་ཕྲ་བ་ནས་སྤངས་
པས། རྒྱུ་ལོག་པས་འབྲས་བུ་ལྡོག་པ་ཆོས་ཉིད་ཡིན་ཙ་ན། ངན་སོང་དུ་མི་སྐྱེ་
མཐོ་རིས་ལྷ་མི་ཅིག་ཐོབ་ནས་འོང་སྟེ། དེ་མངོན་པར་མཐོ་བའི་ཐེག་པ་བྱ་བ་
ཡིན། སྐྱེས་བུ་གསུམ་ལས་སྐྱེས་བུ་ཐ་མས་འདོད་པར་བྱ་བའི་འབྲས་བུ་དེ་ཡིན་
གསུང་། དེས་གོ་ཆོད་དམ་བྱས་པས། དེས་གོ་མི་ཆོད་པས་བླ་མ་དེས། ཁམས་
གསུམ་གང་དུ་སྐྱེས་ཀྱང་སྡུག་བསྔལ་འབའ་ཞིག་ལས་བདེ་བའི་གནས་སྐབས་་
གཅིག་ཀྱང་མེད་པ་སྒོམ་དུ་བཅུག་པས། དེ་ལ་ཡིད་འབྱུང་ནས་དེ་སྤང་བར་
འདོད་པ་ལ། སྡུག་བསྔལ་སྔོན་དེ་སྤོང་དུ་མི་བཏུབ་པས། རྒྱུ་ཀུན་འབྱུང་སྤོང་།
དེ་ལྟར་སྡུག་བསྔལ་རྒྱུ་དང་བཅས་པ་སྤངས་པ་ནི། འགོག་པ་མྱ་ངན་ལ
འདས་པ་ཡིན་པས། དེ་མངོན་དུ་བྱེད་པ་ལ་ལམ་བསླབ་པ་གསུམ་རྒྱུད་ལ་སྐྱེ་
དགོས། དེ་ཡང་ཉན་ཐོས་ཀྱི་དབང་དུ་བྱས་པའི་ལྷག་པ་ཤེས་རབ་ཀྱི་བསླབ་པ་
ནི། གང་ཟག་གི་བདག་མེད་རྟོགས་པར་གསུངས་པ་ཡིན་ཏེ། དེ་རྟོགས་པས་
ཤིང་རྩ་བ་ནས་བཅད་པ་ལྟར། ཉོན་མོངས་པ་རང་སྐམ་དུ་འགྲོ་བས་ལས་མི་
གསོག །ལས་མ་བསགས་པས་ཁམས་གསུམ་འཁོར་བར་མི་སྐྱེ་བ་དེ་ལ་འགོག་
པ་མངོན་དུ་བྱས་ཞེས་པའོ། །དེ་ལྟ་བུའི་ཤེས་རབ་རྒྱུད་ལ་སྐྱེད་པ་ལ། ཏིང་ངེ་
འཛིན་དགོས་ཏེ། ཇི་ལྟར་ཆུ་རྙོག་གཡོ་བ་ལ། །བཞིན་ལ་སོགས་པ་མི་སྣང་ལྟར།།
དེ་བཞིན་སེམས་མཉམ་མ་གཞག་ཅིང༌། །སྒྲིབ་པས་བསྒྲིབས་ལ་དེ་མི་སྣང་། །
ཞེས་གསུངས་པ་དང་། ཡང་། མཉམ་གཞག་ཡང་དག་ཇི་བཞིན་དུ། །ཤེས་པར་
འགྱུར་ཞེས་ཐུབ་པས་གསུངས། །ཞེས་གསུངས་པས་སོ། །ཏིང་ངེ་འཛིན་ལ་ཡན་
ལག་18ཚུལ་ཁྲིམས་དགོས་ཏེ། ཉི་མ་མེད་པར་ཉིན་མོ་ཡོད་པ་མ་ཡིན་ལྟར། །ཚུལ་
ཁྲིམས་ནོར་ཆེན་བྲལ་ལ་ཏིང་འཛིན་ག་ལ་ཡོད། །ཅེས་གསུངས་པས་སོ། །མི་
དགེ་བ་མ་སྤངས་པས་ཚུལ་ཁྲིམས་མི་བཏུབ་པས། དེ་བས་ན་མི་དགེ་བ་བཅུ་
བདེན་པ་བཞིའི་སྒོ་ནས་སྤང་བ་ནི། ཉན་ཐོས་ཀྱི་ལམ་ཡིན་ནོ། །དེ་ནས་མི་དགེ་
.201.

ཇོ་བོ་ལྷ་འབྲི་སྒང་པས་མཛད།  ོ  ོ  ོ
བཅུ་རྟེན་འབྲེལ་ཡན་ལག་བཅུ་གཉིས་ཀྱིས་སྤངས་ན། རང་སངས་རྒྱས་ཀྱི་་་་་
ལམ་དུ་འགྱུར་ཏེ། དེ་ལ་འཇུག་ལྡོག་གཉིས་ལས། རྟེན་འབྲེལ་ལུགས་འབྱུང་ནི།
མ་རིག་པའི་རྐྱེན་གྱིས་འདུ་བྱེད་ནས། ཐ་མ་སྐྱེ་བའི་རྐྱེན་གྱིས་རྒ་ཤི་དང་། མྱ་
ངན་དང་སྨྲེ་སྔགས་འདོན་པ་ལ་སོགས་པའི་སྡུག་བསྔལ་དང་ཡིད་མི་བདེ་་་་་་
བའི་གནས་དེ་ལས་ཡིད་འབྱུང་ནས་དེ་སྤོང་བར་བྱེད་པ་ལ། རྩ་བ་མ་རིག་པ་
ཡིན་པས་དེ་སྤང་དགོས་ལ། དེ་སྤོང་བ་ལ་འགལ་ཟླ་རིག་པ་ཤེས་རབ་དགོས་
.ལ། དེ་ལ་དེ་དག་ཀྱང་སྔ་མ་བཞིན་དུ་ཡིན་པས། དེ་ནི་ཐེག་པའི་དབང་དུ་བྱས་
ན་ཐེག་པ་ཆུང་ངུའི་ལམ་ཡིན་སྐྱེས་བུ་གསུམ་ལས་འབྲིང་ཡིན་ནོ། །བཅུ་པོ་དེ་
ཉིད་ཐབས་ཤེས་གཉིས་ཀྱིས་སྤངས་ན། ཐེག་པ་ཆེན་པོའི་ལམ་དུ་འགྱུར་ཏེ།
བྱང་ཆུབ་སེམས་དཔའ་རྣམས་ནི་བྱམས་པ་དང་སྙིང་རྗེ་བྱང་ཆུབ་ཀྱི་སེམས་་་་
ཀྱིས་འཕངས་པའི་ཕ་རོལ་ཏུ་ཕྱིན་པ་དྲུག་སྒྲུབ་པ་ནི་ཐབས་ཡིན་ལ། དེ་ཡང་
མི་དམིགས་པར་ཤེས་པ་དེ་ཤེས་རབ་ཡིན། ཕ་རོལ་ཏུ་ཕྱིན་པ་ལྔ་ཡི་དང་པོ་
ཚུལ་ཁྲིམས་རྣམ་པ་གསུམ་ལས། སྡོམ་པའི་ཚུལ་ཁྲིམས་ཀྱི་སྤང་བྱ་མི་དགེ་བ་
བཅུ་ཡིན་པས། དེ་ལྟར་སྤངས་པ་དེ་ཐེག་པ་གསུམ་ལས་ཐེག་པ་ཆེན་པོའི་ལམ་
ཡིན། སྐྱེས་བུ་གསུམ་ལས་སྐྱེས་བུ་མཆོག་ཡིན་ནོ། །དེ་ལྟར་ཐེག་པ་གསུམ་དང་།
སྐྱེས་བུ་གསུམ་པོ་ཐམས་ཅད་ཀྱིས། མི་དགེ་བ་བཅུ་པོ་སྤང་ལུགས་མི་འདྲ་་་་
ཡང་། སྤོང་བ་ལ་ཁྱད་མེད་པ་ཡིན་པས། ཐེག་པ་ཆེ་ཆུང་ཀུན་གྱིས་སྤང་དགོས་
ཏེ། འདི་ཐེག་པ་ཀུན་གྱི་དམ་ཚིག་ཡིན། གསང་སྔགས་ཀྱི་སྒོར་ཞུགས་པ་རྣམས་
ཀྱིས་ཀྱང་། རང་དམ་ཚིག་སེམས་དཔའ་གཞན་ཡེ་ཤེས་སེམས་དཔར་སྒོམ་་་་་
ཟེར་ན།། ཡི་དམ་གྱི་ལྷ་ལ་མི་དགེ་བ་སྤྱད་དུ་ཅང་གཏུབ་བམ་གསུང་དགེ་སློང་
རྫོགས་ཆེན་མཉན་པ་ཅིག་མཁན་པོ་རྩ་ཐོན་བྱེད་ཅིང་། ཐེག་པ་ཆུང་ངུ་ལྟར་
བྱས་ན་རེ་རེ་ལ་ལྟུང་བ་རེ་རེ་སྐྱེ་བ་ཡིན་ཏེ། ཐེག་པ་ཆེན་པོ་ལ་གླགས་བག་
ཙམ་ཡོད་ཟེར་སྐད། པོ་ཏོ་བའི་ཞལ་ནས། ཆོས་རྣམས་ཀྱི་རང་བཞིན་ལ་བཟོད་
·202.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པ་ཐོབ་ནས་མི་གནོད་པ་ཅིག་ཡོད་ཚུལ་དུ་འདུག་སྟེ། དེ་ཙ་ན་སྡིག་པ་ཡེ་མི་
བྱེད་ད་ལྟ་སྡིག་པ་བྱས་པས་གནོད་དེ་ནད་པ་ཆུ་བཀུག་པ་དང་འདྲ་གསུང་།
འདི་ལ་ཅིག་མ་འཛེམ་ན་ལྟ་བ་མཐོང་བ་ལ་སོགས་པ་དཔེ་མེད་དུ་རེ་ཡང་
ཐོས་མེད་ཅིག་ཏུ་འགྲོ་བ་ཡིན་གསུང་། དེ་ལྟར་མི་དགེ་བ་བཅུ་སྤང་བ་འདི་
སྤྱིར་ཐེག་པ་ཀུན་གྱི་དམ་ཚིག་ཡིན། ཁྱད་པར་འདོད་ཁམས་ཀྱི་ལྷ་མི་བསྟན་
པའི་སྒོར་ཞུགས་པ་རྣམས་ཀྱིས་སྤང་དགོས་པར་སྟོན་པ་ནི། སྡེ་པ་ཁ་ཅིག་དག་
གི་ལུགས་ཀྱིས། །ངན་སོང་གསུམ་དང་གཟུགས་དང་གཟུགས་མེད། །ལས་ལ་
རྣམ་སྨིན་འབྲས་བུ་མེད་འདོད། །ཡོད་པར་འདོད་པའང་འབྲས་བུ་ཆུང་
འདོད། །འདོད་ཁམས་ལྷ་མི་ལས་ཀྱི་ས་པ། །དེ་ནང་གླིང་གསུམ་དེ་ནང་འཛམ་
གླིང། །།དེ་ཡི་ནང་ནས་སྐྱེས་དང་བུད་མེད། །དེ་ནས་སྡོམ་པ་ཁས་བླངས་ཆེ་
ཆེའི། །དགེ་དང་མི་དགེའི་ལས་ནི་སྟོབས་ཆེ། །དེ་ཕྱིར་མི་དགེའི་ལས་ནི་ཆུང་
ཡང༌། །མི་བརྙས་སྤང་བྱ་དགེ་ལས་ཆུང་འབད། །དེ་འབྲས་འཇིགས་ཤིང་དེ་
འབྲས་བྲོད་པས། །འཇིགས་པའང་བཤེས་དེས་གསང་བ་དེ་གསུང༌། །ལྷ་ཅིག་
བླ་མ་ཨ་དྷཱུའི་བཀའ་ལས། །པཎྜི་ཏ་དེ་ལས་འདིའི་འབྲས་བུ། །ད་ལྟ་འདིར་
ལྷུང་རྣལ་འབྱོར་པ་འདིའང་། །ལས་ངན་འདི་ཡི་འབྲས་བུས་འདིར་ལྷུང་། །དེ་
ལ་སོགས་པ་མང་དུ་གསུངས་ན། །དེ་བས་ཇི་སྲིད་བདག་འཛིན་ཡོད་རིང་། །
ལས་འབྲས་ཕྲ་བའང་ཆུད་མི་ཟ་བས། །སྡིག་པ་ཕྲ་བའང་འཇིགས་པས་སྤང་་
བྱ། །ཞེས་གསུངས་སོ། །སྡེ་པ་བཅོ་བརྒྱད་ཀྱི་ནང་ནས་སྡེ་པ་ཁ་ཅིག་གིས་
གྲུབ་མཐའི་ལུགས་ཀྱིས་ངན་སོང་གསུམ་དང༌། ཁམས་གོང་མ་གཉིས་ན་ལས་
ཀྱི་འབྲས་བཞི་ལས། རྣམ་པར་སྨིན་པའི་འབྲས་བུ་མི་འབྱུང་བར་འདོད་དེ།
འབྱུང་ན་རྟག་ཏུ་དེ་ཉིད་དུ་སྐྱེ་བར་འགྱུར་བས་སོ། །ཞེས་ཟེར་བ་ཡང་ཡོད་དོ༎
རྣམ་སྨིན་གྱི་འབྲས་བུ་ཡོད་པར་འདོད་པ་རྣམས་ཀྱང་ཆུང་བར་འདོད་པ་ནི་་
ཡིན་གསུང་། ལས་ཀྱི་འབྲས་བུ་ཤིན་ཏུ་མཐུ་ཆེ་བ་ནི། སྤྱིར་ཡོངས་སུ་མ་དག་
203.

ཇོ་བོ་ལྷ་འབྲི་སྒང་པས་མཛད།
པའི་འཇིག་རྟེན་གྱི་ཁམས། དེའི་ནང་ནས་འདོད་ཁམས་ཀྱི་ལྷ་མི་གཉིས་ཀྱི་
རྟེན་ཅན། དེའི་ནང་ནས་ཀྱང་གླིང་གསུམ་གྱི་སྐྱེས་པ་དང་བུད་མེད་ཀྱི་རྟེན་
ཅན་འདི་ཡིན་ཏེ། ནན་ལྟར་ན་ལྷ་དང་སྒྲ་མི་སྙན་ཀུན་ན། མི་དགེ་བ་གཤའ་མ་
མེད། ཟ་མ་དང་མ་ནིང་ཀུན་བསམ་པ་མི་བརྟན་པས། ལས་ཀྱི་བསམ་པ་སྦྱོར་
བ་དངོས་གཞི་མཇུག་གསུམ་མི་རྫོགས་གླིང་གསུམ་གྱི་སྐྱེས་པ་དང་བུད་མེད་།
དེའི་ནང་ནས་སྡོམ་པ་ཁས་བླངས་ཆེ་བ་རྣམས་ཀྱི་ལས་འདི་ལས་མཐུ་ཆེ་བ་་་་
མེད་དེ། རྒྱུ་ཆུང་ངུ་གཅིག་གིས་ཀྱང་འབྲས་བུ་དཔག་ཏུ་མེད་པ་འབྱིན་པར་
བྱེད་པས། སྡིག་པ་མི་དགེ་བ་ཆུང་ངུ་ལས་ཀྱང་འབྲས་བུ་སྡུག་བསྔལ་ཆེན་པོ་
འབྱུང་བས། མི་བརྙས་པར་འཇིགས་པས་སྤང་བར་བྱ། དགེ་བ་ཆུང་ངུ་ལས་
ཀྱང་འབྲས་བུ་བདེ་བ་ཆེན་པོ་འབྱུང་བས་མི་བརྙས་པར་བྲོད་པའི་སྒོ་ནས།
ཆེན་པོ་དང་ཨ་ཅང་ཡང་ཆེ་སྟེ། ཆུང་ངུ་ལ་ཡང་འབད་པར་བྱ་དགོས། མི་དགེ་
བའི་འབྲས་བུས་འཇིགས་པའི་སྒོ་ནས་སྤང་བའི་ལུགས་ནི། དགེ་བཤེས་སྟོན་
པའི་ཞལ་ནས། གསང་བ་ཡིན་པ་ལ་ང་རྒས། བསྟན་པ་ཉམས་དམའ་བས་ད་
ཟློས་ལ་ཐོང་གསུང་ནས། བླ་མ་ཨ་བ་དྷཱུ་དྷི་པའི་བཀའ་སྩལ་འདི་རྣམས་་་་
གསུངས་ཏེ། དེ་ཡང་ཇོ་བོ་ཉིད་ཀྱིས་དགུང་ལོ་ཕྱེད་དང་བརྒྱད་ཕྱགས་ཕྱིར་
འབྲངས་པ་ལ། དོན་དུ་མི་འགྱུར་ན་གསེར་གྱི་མཎྜལ་ཕུལ་ནས་གསོལ་བ་་་་་
བཏབ་ཀྱང་ཕ་བོང་ལ་གསོལ་བ་བཏབ་པ་ལྟར་འོང་། དོན་དུ་འགྱུར་ན་ཉམ་
ང་བ་སྐབས་ཡེ་མེད་པའི་དུས་སུ་ཡང་མ་ཞུས་པར་གསུང་སྟེ། ལན་ཅིག་ཆུ་བོ་
ཆེན་པོ་གཅིག་གི་ཟམ་པ་ཉམ་ང་བ་ཅིག་བརྒལ་བ་ལོང་ཡེ་མེད་པ་ཅིག་དུས་་་་
སུ་ཞལ་ཕྱིར་བསྒྱུར་ནས། ཇོ་བོ་ལ་ཧེ་ཛོ་ཀི། ཇི་སྲིད་བདག་ཏུ་འཛིན་པ་ཡོད་
རིང་ལ། ལས་ཕྲ་བ་ཡང་ཆུད་མི་ཟད་བར་འདུག་གོ།པཎྜི་ཏ་འདི་སྐད་བྱ་བ་དེ་
ལས་འདི་ཙམ་གཅིག་གིས་ངན་སོང་འདི་ན་ལྷུང་ནས་འདུག་གོ །རྣལ་འབྱོར་
པ་འདི་སྐད་བྱ་བ་དེ་ལས་ངན་འདི་ཙམ་ཞིག་གིས་ངན་སོང་འདི་ན་ལྷུང་ནས་
·204·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འདུག་བྱ་བ་ལ་སོགས་པ་མང་དུ་གསུང༌། དེ་ཁོང་གིས་མངོན་སུམ་དུ་གཟིགས་
པ་ཡིན་པས་ཡིད་ཆེས་པར་བྱས་ཏེ་སྤང་བ་གལ་ཆེ་གསུང༌།། འོ་ན་བདག་ཏུ་
འཛིན་པ་ཡོད་རིང་ལ་ལས་ཀྱིས་གནོད་ཟེར་བ། བདག་འཛིན་ཟད་ན་ལས་
ཀྱིས་མི་གནོད་དམ་ཞེ་ན། དེ་ཙ་ན་ལས་ཀྱིས་མི་གནོད་པར་སྟོན་པ་ནི། འདི་
ཡང་ཁུངས་དྲངས་མངོན་པ་ལས་ཀྱང༌། །བདེན་པ་མཐོང་ལ་འཕེན་པ་མེད་
གསུངས། །གསང་སྔགས་ལས་ཀྱང་སྐྱེ་བ་ནམ་མཁའ། །ལྟ་བུར་མཐོང་ན་ལལས་
ཀྱིས་སྲིད་པ། །མི་འཕེན་ཞེས་གསུངས་བཟློག་ལ་ལས་གནོད། །དེ་བས་བདེན་
པ་མ་མཐོང་རིང་དང༌། །།ནམ་མཁའ་ལྟ་བུར་མ་མཐོང་རིང་ལ། །ལས་དང་
འབྲས་བུ་ཁྱད་དུ་མི་བསད། །ཅེས་གསུངས་སོ། །
དེ་ཡང་ཆོས་མངོན་པའི་སྡེ་སྣོད་ཀུན་ནས། བདེན་པ་མཐོང་ལ་འཕེན་པ་
མེད། །སྲེད་དང་བྲལ་ལ་ཡང་སྲིད་མེད། །ཅེས་གསུངས་པ་དང་། རྣམ་པར་
སྣང་མཛད་བྱང་ཆུབ་པའི་རྒྱུད་ནས་སྐྱེ་བ་ནམ་མཁའ་ལྟར་མཐོང་ན་ལལས་
ཀྱིས་སྲིད་པ་མི་འཕེན་པར་གསུངས་པ་ནི་དོན་གཅིག་སྟེ། འདི་ལྟར་འཕགས་
པ་རྒྱུན་དུ་ཞུགས་པ་ཡན་ཆད་ཀྱིས། ཆོས་ཐམས་ཅད་སྟོང་ཞིང་བདག་མེད་
པར་རྟོགས་པས་སྲིད་པར་སྐྱེ་བའི་ལས་དེ་ཡེ་མི་གསོག་པ་ཞིག་ཡོད་པ་འདུག་་
གསུང་། འོ་སྐོལ་དེ་ལྟར་མ་མཐོང་ཞིང་མ་རྟོགས་པའི་རིང་ལ་ལས་འབྲས་་་་་
ཁྱད་དུ་བསད་གླགས་མེད་དེ། སྟོང་པ་ཉིད་ཀྱི་མིང་ཐོས་པ་ཙམ་ལ་བརྟེན་ནས།
་པས་མི་གནོད་ཟེར་བ་ནི་རིགས་པ་དང་ཡང་འགལ་ཏེ། འོ་ན་ཁྱོད་སྟོང་
པ་ཉིད་ཡིན་གྱིས་ལ་ལག་པ་མེད་ཆུག་དང་གསུང༌། དེ་བས་ཆོས་ནས། ཅུང་
ཟད་ཐོས་པ་ལ་བརྟེན་ཏེ། རྣམ་པར་དབེན་དོན་མི་ཤེས་པར། །མི་གང་བསོད་
ནམས་མི་བྱེད་པ། །སྐྱེས་བུ་ཐ་ཤལ་དེ་དག་བརླག །ཅེས་གསུངས། དེ་བས་ན་
སྟོང་པ་ཉིད་རྟོགས་པར་བྱེད་པ་རང་ལ་ཚོགས་གསོག་སྒྲིབ་པ་སྦྱོང་དགོས་པ་་་
ཡིན། དེ་མེད་པར་སྟོང་པ་ཉིད་མི་རྟོགས། རྡོ་རྗེ་གདན་དུ་འགྲོ་བ་ལ་མིག་སྡོག་
·205.

ཇོ་བོ་ལྷ་འབྲི་སྒང་པས་མཛད།
སྣར་ལྟ་དགོས།·མིག་རྒྱང་བལྟས་པས་ཐེམ་རྩ་རང་དུ་སྦུབ་ཏུ་སོང་ནས་དེར་མི་
ཕྱིན་པ་ལྟར། སངས་རྒྱས་ཀྱི་སར་འགྲོ་བ་ལ་ཡང་ཚེ་ཕྱི་མ་ལ་མི་ཁོམ་པའི་
གནས་སུ་སྡོག་སྣ་མ་འདྲེད་པ་ཞིག་དགོས། འདིར་སྡོག་སྣ་འདྲེད་ན་སངས་
རྒྱས་པས་ལྷ་མི་ཡང་མི་ཐོབ་པར་འགྲོ་ཉེན་ཡོད་གསུང་།
འོ་ན་དེ་ཙམ་དུ་ལས་འབྲས་ལ་ནན་ཏན་བྱེད་དགོས་པ་དེ། ཚེ་ཕ་རོལ་
རང་ཡོད་དམ་མེད་ཅི་ཆ་སྙམ་ན། ཚེ་ཕྱི་མ་ཐེ་ཚོམ་གྱི་ཡུལ་དུ་གྱུར་ཀྱང་། ལས་
འབྲས་ལ་འཇུག་ལྡོག་བྱེད་དགོས་པར་སྟོན་པ་ནི། ཟ་སྟན་སྟོན་པ་ལ་ནི་འདི་
བཟླས། །ཕ་རོལ་ལས་འབྲས་ཟེ་ཚོམ་ཟ་ཡང༌། །དོན་འགྱུར་དོན་མི་འགྱུར་བ་
དག་ལ། །ཐེ་ཚོམ་ཟ་ནའང་འཇུག་ལྡོག་རྒྱུར་གསུངས། །དཔེར་ན་རྒྱལ་པ་སྟོད་
ལུང་འཁོན་བཞིན། །ཕོད་ལ་འགྲུལ་ཆད་མཚན་འགྲོས་ཀྱང་བྱེད། །དེ་བཞིན་ཏེ་
རར་བུན་ནས་ཀྱང་འདེབས། །ངེད་ལ་དེ་ཙམ་ཀྱང་མེད་མི་ལྡོག །ཚེ་འདིར་
མགོ་མཐོ་བང་མགྱོགས་ཅི་འགྲུབ། །དེ་ཙམ་ལྟ་ཞིག་དུད་འགྲོ་རླབས་ཆེ། །བྲག་
རྒྱབ་བྱ་རོག་འུག་པ་དག་གམ།།སྦྲུལ་དང་སྨིགས་བུ་གཞོ་ཡི་བྱ་ཚང༌། །མི་བས
རླབས་ཆེའི་གཏམ་རྒྱུད་དྲན་བྱ། །མི་ཡི་སྤྱོད་པ་དེ་ཙམ་མ་ཡིན། །ཕྱི་མར་ངན་
སོང་འཇིགས་པས་སྡིག་སྤང་། །འཁོར་བའི་སྐྱོན་དྲན་ཐར་པ་འདོད་པས། །
བདེན་བཞིའི་ཚུལ་གྱིས་བསླབ་པ་གསུམ་འཇུག །ཐེག་དམན་འཇིགས་པས་
བྱང་ཆུབ་སེམས་སྦྱོང་། །དེ་ལྟ་བུ་ནི་མི་ཡི་སྤྱོད་པ། །གཞན་དུ་ན་ནི་ཅི་ཞིག་མི་
ཡིན། །ཞེས་གསུངས་སོ། །དེ་ཡང་དགེ་བཤེས་པོ་ཏོ་བ་དང་། །ཕུ་ཆུང་བ་གཉིས་
ཀྱི་ཡོན་བདག་ཇོ་བོ་ཚུལ་ཁྲིམས་ཡོན་ཏན་གྱིས་བྱས་ནས། རྒྱལ་སྟོད་ཀྱི་སྡིངས་
པོ་ཆེ་ཡི་ཟ་སྟན་སྟོན་པའི་གནས་སུ་བཞུགས་པའི་དུས་ན། ཟ་སྟན་སྟོན་པ་ལ་
གསུངས་པ་དེ་ཉི ད་ཕྱིས་སྤྲིང་ཡིག་གསུང་བའི་དུས་ཅིག་ན་གསུངས་ཏེ
འཇིག་རྟེན་ཕ་རོལ་ཐེ་ཚོམ་ཡང་།།མཁས་པ་རྣམས་ཀྱིས་སྡིག་པ་སྤངས། །གལ་
ཏེ་མེད་ན་དེར་ཟད་མོད། །ཡོད་པར་འགྱུར་ན་ཆད་ལྟས་བརླག །ཅེས་གསུངས་
.206.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པས་ན། ཚེ་འདིར་ལས་དགེ་སྡིག་སྤྱད་པས། ཕ་རོལ་ཏུ་བདེ་སྡུག་འབྱུང་བ་
ཡིད་སིང་གིས་ཆེས་པ་ཁ་ན་མེད་ཀྱང༌། བརྒྱ་ལ་བདེན་ན་འདི་ལས་ཁམས་ཆེ་
བ་མེད་སྙམ་ནས་ཀྱང་འཇུག་ལྡོག་བྱེད་པ་ཅིག་འོང་གསུང་། དེ་ཡང་དོན་དུ་
མི་འགྱུར་བ་ལ་ཐེ་ཚོམ་ཟ་བ་ལྡོག་པའི་ཡན་ལག་ཡིན་པ་ནི་དཔེར་ན། རྒྱལ་པ་
དང་སྟོད་ལུང་པ་གཉིས་མི་ཤ་དང་ནོར་ཤ་ཆགས་ཏེ་འཁོན་ཆེ་བས། ཕོད་ལ་
ལ་འགྲུལ་ཆད་དེ་འགྲོ་མི་ནུས་པར་སོང་། ནན་ལྟར་གལ་ཆེ་ན་མཚན་འགྲོས་
བྱེད་དེ།། གལ་ཏེ་གཉིས་ཀས་ཟོན་བྱེད་པས་ཅི་ཡང་མི་ཡོང་བ་ཡང་བྱེད་དེ།
བརྒྱ་ལ་བྱུང་ན་སྐེ་ཆད་སྙམ་དུ་མི་འགྲོ་བ་བཞིན་དུ། ངན་སོང་གིས་འཇིགས་
ནས་མི་དགེ་བ་སྤང་བ་ཅིག་འོང་གསུང༌། དེ་ནས་དོན་དུ་འགྱུར་བའི་ཐེ་ཚོམ་
འཇུག་པའི་ཡན་ལག་ཏུ་འགྱུར་བ་ནི། དཔེར་ན་རྒྱལ་གྱི་ཏེ་ར་ཐང་ན་ཆུ་མེད་
པས། ལོ་ཡགས་ཚམ་མི་འོང་བས་ས་བོན་རང་སྟོར་བའི་དོགས་ཡོད་ཀྱང་བརྒྱ་
ལ་ལོ་ཡགས་ན་འཚེང་སྙམ་ནས། བུན་བླངས་ནས་ཀྱང་ས་ལ་གཏོར་ནུས་པ་
ལྟར་ཆོས་བྱེད་པ་ཅིག་འོང་སྟེ། བདག་ཅག་ལ་ཡང་དག་པའི་ཤེས་པ་དང་ཅི་
ལ་ཚང་སྟེ། ལོག་ཤེས་འབའ་ཞིག་ལས་ཐེ་ཚོམ་གྱི་ཤེས་པ་ཙམ་ཡང་མེད་པས་
སྡིག་པ་ལས་མི་ལྡོག །དགེ་བ་ལ་མི་འཇུག་པར་ཚེ་འདིའི་དགྲ་འདུལ་བ་དང་།
ཟིན་བསྐྱང་བ་དང་། ཡོ་བྱད་ཀྱི་གསོག་བྲུན་ལ་སོགས་པ་གཞན་པས་མགོ་གང་
གིས་ཅི་མཐོ་དང་། གོམ་གང་གིས་ཅི་མགྱོགས་ཅི་འགྲུབ་བྱེད། དེ་དག་གྲུབ་པ་
ལ་ཕོ་རབ་ཏུ་བྱེད་དེ། དེ་ཙམ་ཅིག་དང་མི་བས་དུད་འགྲོ་རླབས་ཆེ་བ་ཡོད་དེ།
དགྲ་ཤ་འདོན་པ་ལ་མི་བས་ལྷག་པ་ཡོད་དེ། བྲག་རྒྱབ་ན་ཕོ་རོག་གི་ཚང་ཡོད་
པ་ལ། འུག་པས་ཕོ་རོག་གི་ཕྲུ་གུ་དེད་ནས་སྒོང་གསེབ་ཅིག་ཏུ་བསད་པ་དང་
ཕོ་རོག་ཕ་མ་གཉིས་ཀྱིས་འུག་པའི་ཕྲུ་གུ་དེད་དེད་ནས། །སྒོང་གསེབ་དེ་ཁོ་
ནར་སྙིང་བྱུང་ནས་བསད་སྐད། ཁོང་ལ་དེ་ལྟ་བུ་ཡོད་དེ། མི་ལ་ཕྱོགས་ཙམ་
ཅིག་ཏུ་བརྒྱབ་ནས་པན་པན་བྱེད་པ་ལས་མེད་གསུང་། དགྲ་ཐབས་མཁས་པ་
*207.

ཇོ་བོ་ལྷ་འབྲི་སྒང་པས་མཛད།
ལ་སྦྲུལ་གྱིས་སྨིགས་བུ་དེད་ཅིང་ཚང་གི་ནང་དུ་གསོད་དུ་འོང་བས། སྨིགས་
བུས་ཚང་ཉིས་ཐོག་པ་བྱས་ནས་གནམ་རྡོལ་ཅིག་བྱས་ནས། སྦྲུལ་སྐེད་པར་
བཅད་ནས་བསད་པ་ལྟ་བུ་དང་། དགྲ་ཡུལ་འབྱིན་པ་ལ། གཞོ་ཡི་བྲག་ལ་བྱ་
ཁུག་རྟའི་ཚང་ཡོད་པའི་ནང་དུ་སྦྲུལ་ཞུགས་པ་ལ། བྱ་མང་པོ་གཡབས་ནས་
དམག་དྲངས་པས་ཀྱང་སྒོར་མ་ཕྱིན་པ་ལ། ལན་ཅིག་བྱ་སྔོ་ཞུལ་ལེ་བ་གཉིས་
ཁྲིད་བྱུང་ནས་བྲག་གི་སྟེང་དུ་ངལ་གསོས་ནས། སྦྲུལ་གྱི་ཐད་ཀ་ན་ཕར་ལ་
གཅིག་གིས་ཡུལ་ཡུལ་བྱས་པས། སྦྲུལ་སྐེ་ཉེང་བྱུང་བ་དང་། གཅིག་གིས་གཉའ་
བ་ནས་བཟུང་ནས་ཤོད་དུ་བོར་བས། མཆུ་ཐ་ཡིས་བཏང་གསུང་། གསོག་བྲུན་
མཁས་པ་ལ་མི་བས་ལྷག་པ་དུད་འགྲོ་བྱི་བ་ཀུན་ལ་ཡོད། དེ་ལ་སོགས་པ་ཚེ་
འདི་སྐྱོང་བ་ལ་མི་བས་དུད་འགྲོ་རླབས་ཆེ་བ་ཡོད་པ་རྣམས་དྲན་པར་བྱས་ལ།
མི་ཡི་སྤྱོད་པ་ཚེ་འདིའི་ཆེ་ཐབས་བྱེད་པ་དེ་ཙམ་མ་ཡིན་སྙམ་དུ་ཤེས་པར་
བྱས་ལ། ད་རེས་མིའི་སྤྱོད་པར་རང་ཅིག་བྱ་དེ་ཡང་གང་ཡིན་ན། མི་རྟག་པ་
དང་ལས་དང་འབྲས་བུ་མང་དུ་བསམས་པས་རང་སྐྱེ་བ་ཕྱི་མ་ལ་ངན་སོང་དུ་
སྐྱེས་ཀྱིས་དོགས་པའི་འཇིགས་པས་མི་དགེ་བ་ཕྲ་བ་ནས་ཀྱང་སྤང་བར་བྱེད་་་
པའི་སྐྱེས་བུ་ཆུང་ངུ་དང་། ་སྤངས་པས་ལྷ་མིར་སྐྱེས་ཀྱང་དེས་གོ་མི་ཆོད་དེ།
འཁོར་བ་གང་དུ་སྐྱེས་ཀྱང་སྡུག་བསྔལ་ལས་མེད་པས། ཁམས་གསུམ་དག་ལ་
རྨི་ལམ་ན་ཡང་མི་འདོད་པར་གྱུར་ནས། དེའི་རྒྱུ་ཀུན་འབྱུང་སྤང་ཞིང་། དེ་
དག་དང་བྲལ་བའི་འགོག་པ་ཐོབ་པར་འདོད་པས། བསླབ་པ་གསུམ་གྱི་ལམ་
ལ་འཇུག་པར་བྱེད་པའི་སྐྱེས་བུ་འབྲིང་དང་། དེ་ནས་རང་གི་ཉམས་ལ་་་་་་
དཔགས་པའི་སྙིང་རྗེ་ཆེན་པོས་རང་ཐེད་ལ་བཏང་ནས་གཞན་དོན་བྱེད་པ་་་་
ལ། རང་ཞི་བ་མྱ་ངན་ལས་འདས་ན་གཞན་གྱི་དོན་མེད་པས། དེས་འཇིགས་
ནས་ཞི་བ་ལ་མི་གནས་པར། ཁང་པ་མེ་འབར་བ་དང་འདྲ་བའི་འཁོར་བ་ན།
ཕ་མ་དྲིན་ཅན་དུ་གྱུར་པའི་སེམས་ཅན་སྡུག་བསྔལ་གྱིས་ཉམ་ཐག་པ་དྲན་་་་་་་
.208.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ནས། རང་དབང་མེད་པའི་བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཀྱིས་
སེམས་ཅན་རྣམས་ཀྱི་དོན་དུ་དཀའ་བ་སྤྱད་པའི་སྐྱེས་བུ་མཆོག་གི་ཆོས་དང་་་་
ལྡན་པ་སྟེ། དེ་ལྟར་སྤྱོད་ན་མི་ཡི་སྤྱོད་པ་ཡིན་ལ། ཚུལ་དེ་ལས་གཞན་དུ་སྤྱོད་
པ་ནི། མི་ཡི་གཟུགས་ཙམ་ཡིན། ཆུ་དང་ནགས་ཀྱི་མི་དང་ཁྱད་མེད་པས། ཆོས་
ནས་ཀྱང༌། འཇིག་རྟེན་འདི་ན་གྲགས་པས་མཛེས། །འཇིག་རྟེན་ཕ་རོལ་བདེ་
བའི་རྒྱུ། །དེ་ལྟར་གཉིས་ཀ་མེད་པ་ཡི། །འཇིག་རྟེན་འདི་ནི་ཅི་ཞིག་མི། །ཞེས་
གསུངས། དེ་བས་ན་རང་ཅག་ད་རེས་གཞན་གྱིས་ཁོངས་སུ་མི་འགྲོ་བར་མི་ཡི་
སྤྱོད་པ་ཞིག་བྱེད་དགོས་ལ། དེ་ཡང་གལ་ཆེ་དག་རྩ་བ་ལྟ་བུ་ནི། ཕྱི་མ་ལ་ངན་
སོང་གི་འཇིགས་ནས་སྡིག་པ་སྤངས་པ་འདི་ཡིན་པས། དེ་ལ་ནན་ཏར་བྱ་བར་
སྟོན་པ་ནི། བརྩོན་འགྲུས་ལེའུའི་སྐབས་སུ་གསུངས་པ། །ནན་ཏན་ཟབ་པ་ལས་
འབྲས་བུ། །སྟོང་ཉིད་རིགས་པས་ཀྱང་ནི་གོར་རུང༌། །ལས་དང་རྣམ་སྨིན་
བསམ་མི་ཁྱབ་གསུང་། །བསམ་གྱིས་མི་ཁྱབ་གནས་ལས་གཅིག་ཡིན། །ངེད་ཀྱི་
དང་པ་ཉིད་ལ་མྱུར་དུ་བློ་འཇུག །བོད་རྣམས་ལ་ནི་
མེདདེ་སྤོང་དོགས་མེད། །ཀ་ཁའང་ཤེས་རབ་སྙིང་པོར་བསླབས་པས། །དེ་བས་
ལས་འབྲས་ཟབ་པས་རྟག་ཏུ། །དེ་འབད་དེ་ཡང་སངས་རྒྱས་དྲན་པས། དང་
པོ་དེ་ཉིད་གྲུབ་པར་བྱས་ལ། །དེ་ལས་ཡིད་ཆེས་དེ་གསུང་མི་སླུ། །དེ་ལྟར་
བསམས་པས་ལས་འབྲས་གོམས་བྱ། །ཞེས་གསུངས་སོ། །དེ་ཡང་སྤྱོད་འཇུག་གི།
དགེ་བའི་ཕྱོགས་རྣམས་ཐམས་ཅད་ཀྱི། །རྩ་བ་མོས་པར་ཐུབ་པས་གསུངས། །
དེ་ཡི་རྩ་བ་རྟག་ཏུ་ནི། །རྣམ་སྨིན་འབྲས་བུ་སྒོམ་པའོ། །ཞེས་པའི་སྐབས་སུ་
དགེ་བཤེས་ཀྱི་ཞལ་ནས། ད་ལྟ་ངེད་སྟོང་པ་ཉིད་ཁོ་ན་ལ་ཟབ་ཟབ་པོར་བྱེད་
དེ། ནན་ཏན་ཟབ་པ་ནི་ལས་དང་འབྲས་བུ་འདི་ཡིན་ཏེ།རྒྱུ་འདི་ལས་འབྲས་
བུ་འདི་འབྱུང་བྱ་བ་དེ། སངས་རྒྱས་མིན་པ་གཞན་གྱིས་མི་ཤེས་པས། ས་
བཅུའི་དབང་ཕྱུག་རྣམས་ཀྱིས་ཀྱང་བསླབ་པ་བཅའ་བར་མི་ནུས་པས། འདུལ་
*209.

ཇོ་བོ་ལྷ་འབྲི་སྒང་པས་མཛད། ________
བའི་ཀླད་དུ་ཐམས་ཅད་མཁྱེན་པ་ལ་ཕྱག་འཚལ་ལོ། །ཞེས་བཀས་བཅད་པ་
ཡིན། སྟོང་པ་ཉིད་ཀུན་རིགས་པས་གཞིགས་པས་ཀྱང་གོར་རུང་བ་ཡོད་དེ།།ཇོ་
བོ་སེ་བཙུན་དབང་ཕྱུག་གཞོན་ནུས། །དབུ་མ་ལགས་པའི་བོལ་ཚད་ནས་་་་་
བཤད་པའི། །ཐག་པ་ལ་ནི་སྦྲུལ་སྙམ་འཛིན། །དེ་ཆ་མཐོང་ན་དེ་ལ་ཡང། །སྦྲུལ་
བཞིན་འཛིན་པ་འཁྲུལ་པ་སྟེ། །ཐག་པ་མཐོང་ན་དོན་མེད་དོ། །ཞེས་གསུངས་
པ་དེ་ལ་བསྒྲེས་ནས། །ཁྱིམ་པ་ཆོས་ཡེ་མ་ཐོས་པ་ཀུན་གྱིས་ཀྱང་སྟོང་པ་ཉིད་གོ་
ནུས་པ་སྟོན་མཁྱེན་པ་ལགས་པར་གདའ་སྟེ། ་ལས་འབྲས་ལ་རིགས་པས་ཅི་
ཕྱིར་གྱི་ལམ་ན་མེད་པས། དཀོན་མཆོག་སྒྲོན་མེ་ནས། བསམ་གྱིས་མི་ཁྱབ་པའི་
གནས་ལྔའམ་བདུན་གསུངས་པ་ལས་ཀྱང་། གཅིག་ལས་ཀྱི་རྣམ་སྨིན་བསམ་
གྱིས་མི་ཁྱབ་པ་འདི་ཡིན་གསུངས་ཏེ། འགྲོ་ལས་རྣམ་སྨིན་བསམ་གྱིས་མི་ཁྱབ་
ཏེ། །རྒྱལ་བ་ཀུན་གྱིས་དེ་དག་གསུངས་པ་ནི། །ཀླུ་ཡི་རྣམ་འཕྲུལ་སངས་རྒྱས་
རྣམ་འཕྲུལ་དང་། །བསམ་མེད་བསམ་གཏན་རྣམ་འཕྲུལ་བསམ་མི་ཁྱབ། །ཅེས་
གསུངས་པས་སོ། །དེ་ཡང་བསམ་མེད་ཀྱི་མཐུ་བསམ་ཀྱིས་མི་ཁྱབ་པ་ནི། སྨན་
དང་སྔགས་དང་ནོར་བུ་དང་འཁྱུད་སྤྱད་ཀྱི་མཐུ་བསམ་གྱིས་མི་ཁྱབ་པའོ།།དེ་
ལྟར་ལས་འབྲས་བསམ་གྱིས་མི་ཁྱབ་པ་ཟབ་པ་ཡིན་ཀྱང་། ངེད་ཀྱིས་བློ་ལ་་་་
ལས་འབྲས་ལ་ཡིད་ཆེས་པའི་རེ་བ་མེད། ལས་འབྲས་སྒོམ་པ་ལ་བློ་རང་འགྲོ་
ཡེར་མི་བཏུབ། སྔོན་ཆད་ལོག་ལྟ་ལ་གོམས་པའི་སྟོབས་ཀྱིས་སྟོང་པ་ཉིད་ཡིན་
བྱས་ན། དེ་ལ་ལའུར་བློ་བུར་གྱིས་འགྲོ །སྟོང་པ་ཉིད་སྟོན་པའི་པོ་ཏི་ཅིག་ཡང་
ན། དར་ཟབ་ཀྱིས་གྲིལ་ནས་སྟེང་དུ་འཇོག །ལས་འབྲས་སྟོན་པའི་ཆོས་ལ་
དམན་པར་བྱས་ནས་གུས་པར་མི་བྱེད་དེ། སྟོང་པ་ཉིད་ཟེར་ནས་ཐོས་པ་ཙམ་
གྱིས་ལས་འབྲས་ཁྱད་དུ་གསོད་པ་དེ་ལམ་རྒྱུན་ཆད་པ་ཡིན། ལམ་གྱི་རྟེན
ཕྱགས་མས་ཕྱགས་པ་ཡིན་པས། ཇོ་བོ་ཡང་སྟོང་པ་ཉིད་གསུང་བར་བཞེད་ཙ་
ན། འཁོར་ལ་གཟིགས་ནས་བཏུབ་པར་འདུག་ན་གསུང་། མི་བཏུབ་ན་མི་
:·210·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གསུང་པ་ལགས་པར་གདའ་བ་ལ། པོ་ཏོ་བའི་ཞལ་ནས། ཧ་ནི་ཧོན་ནེ་སྟོང་པ་
ཉིད་ལ་དགའ་དགའ་མོ་བཟང་བཟང་པོར་བྱེད་པས། །སྟོང་པ་ཉིད་བསྟན་
ཀྱང་མི་སྤོང་བས། །བློ་སྦྱངས་མ་བྱས་སེམས་ཅན་ལ། །སྟོང་པ་ཉིད་ནི་སྟོན་
དང་། །ཞེས་པའི་ཉེས་མ་མི་འོང་གསུང་། སྟོང་པ་ཉིད་མི་སྤོང་བའི་རྒྱུ་ཡང་།
དང་པོ་ཀ་ཁ་རང་སློབ་མ་ཁོམ་པར། མིག་མེད་རྣ་བ་མེད་ཟེར་ནས་ཤེས་རབ་
སྙིང་པོ་ནས་རྐན་ཕབ་ནས་བསླབ་པ་ཡིན་གསུང་། རྒྱ་གར་ན་ཐེག་པ་ཆུང་ངུ་
བ་ཀུན་གྱི་དྲུང་དུ་མིག་མེད་བྱས་ན་སྐྲག་དངངས་ནས་སྤོང་བ་ཡོད་པར་་་་་་་
འདུག །བོད་ཐམས་ཅད་ཤེས་རབ་སྙིང་པོ་ཀུ་དི་རེ་འདོན་པས། ཇོ་བོའི་ཞལ་
ནས་ཅི་འདོན་པ་ཡིན་གསུང་། ཤེས་རབ་སྙིང་པོ་འདོན་པ་ལགས་བྱས་པས།
བོད་ཐེག་པ་ཆེན་པོ་བ་ཡིན་གསུངས་ནས་མཉེས་པ་ལགས་པར་གདའ་སྟེ་་་་་་་
ལས་འབྲས་ལ་ཡིད་མ་ཆེས་ན། ཆད་ལྟར་སོང་ནས་གསོར་མི་རུང་བར་འགྲོ་
ཉེན་ཆེ་བས། ལས་འབྲས་ལ་ཡིད་ཆེས་པར་བྱས་ནས་འབད་པ་གལ་ཆེ། དེ་ལ་
ཡང་མངོན་དུ་སངས་རྒྱས་གྲུབ་པ་ཅིག་དགོས་ཏེ། ཆོས་ཐམས་ཅད་ཀྱི་རྨང་
འདི་ནས་འཆའ་དགོས་པ་ཡིན་པས་ཡོན་ཏན་རྗེས་སུ་དྲན་པའི་སྒོ་ནས། དང་
པོར་སངས་རྒྱས་དེ་ཉིད་གྲུབ་པར་བྱས་ལ། དེ་ལ་ཡིད་ཆེས་བར་གྱུར་ཙ་ན།
དེའི་གསུང་མི་སླུ་བར་འཛིན་པ་ཅིག་འོང་བས། དེ་ལྟར་བསམ་ལ་མི་དགེ་བ་
སྤོང་བ་དང་། དགེ་བ་སྒྲུབ་པ་ལ་གོམས་པར་བྱའོ་གསུང་། དེ་ལྟར་ལས་འབྲས་
ལ་གོམས་པར་བྱས་ནས།·སྡིག་པ་སྤང་ཞིང་དགེ་བ་སྒྲུབ་པའི་དུས་ཀྱང་ད་རེས་
ཁོ་ན་ཡིན་པར་སྟོན་པ་ནི། འགྱོད་པ་མི་བཟད་མེ་འབར་སྐབས་སུ། །སྡིག་པ་
བྱས་ལ་འགྱོད་པ་དེ་ཡང་། །དམྱལ་བར་སྐྱེས་པ་དང་པོར་སྐྱེ་དྲན། །དེ་དུས་
འགྱོད་དེ་དེ་ནས་མི་དྲན། །དུད་འགྲོ་ལ་ནི་བླུན་བས་འགྱོད་མེད། །ཡི་དྭགས་
སེམས་ལ་རང་དབང་མེད་པས། །ཉེས་པར་ཤེས་ཀྱང་འགྱོད་པར་རབ་དཀའ། །
འགྱོད་ཀྱང་དེ་ལས་ལྡོག་པར་མི་ནུས། །དེ་ཡི་གཏམ་རྒྱུད་ཀ་མ་ཤཱི་ལའི། །གནས་
211.

ཇོ་བོ་ལྷ་འབྲི་སྒང་པས་མཛད།
བརྟན་ཚེ་འཕོས་ཡི་དྭགས་སྐྱེས་པས། །མའུ་ཁེན་གྲོང་གི་བྱིས་པ་བཟུང་བའི། །
གཏམ་རྒྱུད་ཐོས་ལས་རང་དབང་མེད་ཤེས། །དེ་བས་ལས་ངན་བྱས་ལ་འགྱོད་
ནས། །ལྡོག་ན་མིར་གྱུར་དལ་བ་རྙེད་པས། །གླགས་ཆེ་འཕགས་པ་ཐོགས་མེད་
ཀྱིས་ཀྱང་། །གང་མེད་དེ་ཉིད་གཉེན་པོར་བྱས་ལ། །དེ་ལ་འབད་གསུངས་དེས་
ཀྱང་དེ་བཞིན། །དེ་བས་འདྲེས་མའི་ལས་ཀྱང་སྤངས་ལ། །དཀར་པོ་འབའ་
ཞིག་ལས་ལ་འབད་བྱ། །སྔར་བྱས་ལས་ངན་དག་ཀྱང་ཟད་བྱ། །ཞེས་གསུངས་
སོ། དེ་ཡང་སྤྱོད་འཇུག་གི །འགྱོད་པ་མི་བཟད་མེ་འབར་བས། །སེམས་གདུང་
འགྱུར་བར་གདོན་མི་ཟ། །།དམྱལ་མེས་བཟོད་དཀས་ཡུན་རིང་དུ། །བདག་གི་
ལུས་ལ་བསྲེགས་གྱུར་ན། །ཞེས་པའི་སྐབས་སུ་འདི་གསུངས་ཏེ། །རང་ཅག་
སྡིག་པ་བྱས་པ་དང་། དགེ་བ་བྱས་པ་ལ་འགྱོད་པའི་མེ་འབར་ནས། ད་་་་
སྡིག་པ་སྤང་ཞིང་དགེ་བ་སྒྲུབ་པའི་དུས་ནམ་ཡིན་ན། ད་ལྟ་ཁོ་ན་ཡིན་ངན་
སོང་གསུམ་དུ་སྐྱེས་ན་དེའི་སྐབས་མེད་པར་འགྲོ་སྟེ། དམྱལ་བར་སྐྱེས་པ་
རྣམས་ལ་དང་པོ་སྐྱེས་མ་ཐག་ཏུ་སྐྱེ་བ་དྲན་པའི་མངོན་ཤེས་ཀྱིས། གང་ནས་
སྐྱེས་པ་དང་། ལས་གང་གིས་སྐྱེས་པ་དྲན་པའམ་ཡང་ན་ལས་ཀྱི་མེ་ལོང་་་་་
བསྟན་པའི་སྒོ་ནས་ལས་ངན་འདིས་སྐྱེས་སྙམ་ནས། དེའི་དུས་ན་འགྱོད་པ་
ཅིག་འོང་སྟེ། ” དེ་མ་ཐག་ཏུ་སྡུག་བསྔལ་གྱི་གཞན་དབང་དུ་སོང་ནས་སྡིག་པ་
སྦྱོང་བའི་སྐབས་མེད། དུད་འགྲོར་སྐྱེས་པ་རྣམས་ཤེས་རབ་ཀྱི་རྩི་དང་བྲལ་ཏེ་
རྨོངས་པའི་གཞན་དབང་དུ་སོང་ནས་འགྱོད་པ་རང་ཡང་ཡེ་མི་སྐྱེ། ཡི་དྭགས་
སུ་སྐྱེས་པ་རྣམས་ལས་ངན་གྱིས་སྐྱེས་པར་ཤེས་ཀྱང་། རང་བཞིན་གྱི་གཞན་ལ་
གནོད་པ་སྐྱེལ་བའི་བསམ་པ་ཅན། རང་དབང་མེད་པས་འགྱོད་པ་སྐྱེ་བ་ཡང་
དཀའ། བརྒྱ་ལ་འགྱོད་པ་སྐྱེས་ཀྱང་ལས་ངན་དེ་ལས་ལྡོག་པར་མི་ནུས་གསུང་།
དེའི་གཏམ་རྒྱུད་ཀྱང་བྲི་ཀ་མ་ལ་ཤཱི་ལའི་གནས་བརྟན་ཅིག་འདིས་མི་གནོད་་་
སྙམ་ནས་དགེ་འདུན་གྱི་རྫས་བག་ཙམ་ཅིག་ལོངས་སྤྱད་པས། ཡི་དྭགས་རྐང་
.212.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པ་ཕྱིན་ཀ་ལོག་ཏུ་སྐྱེས་ནས། གད་ཕུག་ཅིག་ཏུ་སྡོད་ས་བྱས་ནས་ཡོད་པ་ལ། མ་
ཁེན་བྱ་བའི་གྲོང་ཅིག་ཡོད་པའི་བྱིས་པ་རྣམས་ཀྱི་གད་ཕུག་དེར་རུབ་བྱས་་་་་་
པས། ཁོས་མ་བཟོད་ནས་བྱིས་པ་ཅིག་བཟུང་བས། བྱིས་པ་ཡང་རྐང་ཕྱིན་ཀ་
ལོག་ཏུ་སོང་ནས། དེའི་ཕ་མས་བྲི་ཀ་མ་ལ་ཤཱི་ལའི་དགེ་འདུན་སྤྱན་དྲངས།
བསྙེན་བཀུར་བྱས་ནས། དགེ་འདུན་གྱིས་བྱིས་པ་ལ་ཁྱོད་སུ་ཡིན་བྱས་པས།
བྱིས་པས་ན་རེ་བཙུན་པ་གཞོན་གཞོན་འདི་རྣམས་ཕྱིར་མཐོང་ངས་བཟླས་ཀྱི
ཟེར་ནས། དེ་ལྟར་བྱས་པས་དེ་ན་རེ། བྲི་ཀ་མ་ལ་ཤཱི་ལའི་གནས་བརྟན་དེ་ཡིན་
པ་ལ། དགེ་འདུན་གྱི་རྫས་བག་ཙམ་ཅིག་མ་དྲིས་པ་ལོངས་སྤྱོད་པས་དེ་ལྟར་
ཡི་དྭགས་སུ་སྐྱེས། མཆིལ་ལྷམ་མ་ཕུད་པར་རང་དགེ་འདུན་གྱི་དྲི་གཙང་ཁང་
དུ་ཕྱིན་པས་རྐང་པ་ཕྱིན་ཀ་ལོག་ཏུ་གྱུར་པས། བྱིས་པ་ཡང་དེ་ལྟར་སོང་བ་
ཡིན་ཟེར། འོ་ན་ཁྱོད་ཆོས་མང་པོ་ཤེས་པ་ཡིན་པས། བྱིས་པ་ལ་གནོད་པ་བྱེད་
པ་ཅི་ཡིན་བྱས་པས། ངས་དང་པོ་དབང་པོ་ཆེས་བྱས་པས། ཡི་དྭགས་ཀྱི་ནང་
ནས་དབང་ཤིན་ཏུ་ཆུང་བར་གྱུར་ནས། བསྡད་ས་གད་ཕུག་འདི་ལས་མེད་པ་
ལ། བྱིས་པ་འདི་རྣམས་ཀྱི་སྡོད་དུ་མ་སྟེར་བས། བྱིས་པ་ལ་གནོད་པ་བསྐྱལ་དུ་
མི་རུང་བ་ཤེས་བཞིན་དུ་རང་དབང་མེད་པར་འདི་ལྟར་བྱས། ད་དགེ་འདུན་
རྣམས་ཀྱིས་ཐུགས་ལ་ཐོགས་ལ། གཏོར་མ་རེ་རེ་ས་ཕུག་འདིར་བསྐྱལ་བར་ཞུ།
དེར་ངས་མི་ཐོབ་པར་འདུག་ཟེར། འོ་ན་ཁྱོད་བཙུན་པ་གཞོན་པ་འདི་རྣམས་
ཕྱིར་ཐོང་ཟེར་བ་ཅི་ཉེས་བྱས་པས། དེ་ཀུན་ངའི་སློབ་མ་ཡིན་པས་ངོ་ཚ་ནས་
དེ་སྐད་བྱས་པ་ཡིན་ཟེར་བས། ཡི་དྭགས་ཀྱི་སེམས་ལ་རང་དབང་མེད་པར་
དེས་ཤེས་གསུང་། ངན་སོང་དུ་སྐྱེས་ན་ཅིའི་བྱ་ཐབས་ཀྱང་མེད་པར་འགྲོ་བ་
དེ་བས་ན། ད་ལྟ་རང་ཅག་ལས་ངན་ནི་དཔག་ཏུ་མེད་པ་བྱས་ཡོད། དེ་དག་ལ་
འགྱོད་ནས་ལྡོག་ན། ད་རེས་དལ་འབྱོར་མི་ལུས་ཐོབ། ཡང་དག་པའི་དགེ་བའི་
བཤེས་གཉེན་ཇོ་བོའི་བཀའ་བརྒྱུད་འདི་ལྟ་བུ་དང་ཕྲད་པའི་དུས་འདིར
.213.

ཇོ་བོ་ལྷ་འབྲི་སྒང་པས་མཛད།
འབད་ན་གླགས་ཅིག་ཡོད་པས། མ་རྒས་མ་ཤི་བ་ལ་འབད་དགོས་གསུང་། དེ་
ལྟར་ཡིན་ཀྱང་བྱེད་སྙིང་མི་འདོད་དེ། དེ་ཡང་བྱས་པའི་དུས་ན་དད་པ་ལྷ་
སྐམ་གདུང་ལ་ཡར། ཆོས་ཀུན་ཀྱང་དང་པོ་ཚིག་མི་ཟིན། དེ་ནས་དོན་མི་གོ།
དམ་ཆོས་སྒྲུབ་པའི་མཐུན་རྐྱེན་ཅི་ལ་བལྟས་ཀྱང་མ་འཛོམས་པར་འདུག་ན།
ཕྱིར་ལ་དེ་ཉིད་གཉེན་པོར་བྱས་ནས་འབད་དགོས། སློབ་དཔོན་ཐོགས་མེད་
ཀྱིས་ཀྱང་། ཚེ་འདིར་ལོངས་སྤྱོད་དང་རྟེན་དང་གཟུགས་ལ་སོགས་པ་གང་
མེད་པ་དེ། སྐྱེ་བ་སྔ་མ་ལ་སྦྱིན་པ་མ་བཏང་། ཚུལ་ཁྲིམས་མ་བསྲུངས། བཟོད་
པ་མ་བསྒོམས། ཐོས་བསམ་སྒོམ་གསུམ་མ་བྱས་པས་ད་ལྟ་མེད་པ་ཡིན། དེ་མ་
བྱས་ན་ཡང་ཕྱི་མ་ལ་མི་འོང་བས། མེད་པ་ཉིད་གཉེན་པོར་བྱས་ནས་འབད་
པར་གསུངས་པ་ཡང་། དེ་ཁོ་ན་བཞིན་དུ་ཡིན་གསུང་། དེ་བས་ན་ད་རེས་ཀྱི་
དུས་འདིར་མི་དགེ་བ་དང་ཨ་ཅང་ཆེ་སྟེ། འདྲེས་མའི་ལས་ཀྱང་སྤོང་དགོས་ཏེ།
རང་ཅག་ལས་འདྲེས་མའི་འབྲས་བུ་ལ་སྤྱོད་པ་ཤས་ཆེ་བས། སྐྱོ་བ་མང་དུ་
བསྒོམས་ལ་སྤང་། དཀར་པོ་འབའ་ཞིག་ཏུ་ཅི་འགྲོ་བྱ་སྨོན་ལམ་གདབ། དེ་
གོང་ཕན་ཆད་དུ་བྱས་པའི་ལས་ངན་ཐམས་ཅད་སྟོབས་བཞིའི་སྒོར་བཞུགས་་
པ། དེ་རིང་ནས་དག་ངེས་སུ་སྦྱང༌། ཕྱིན་ཆད་འཕྲོ་བའི་ཀྱིས་བཅད་བྱས་ན
ཚེ་ཐུང་འདི་ལ་དོན་མི་ཆུང་བར་འོང་གསུང༌། ད་རེས་ཀྱི་ཚེ་ཐུང་འདི་ལ་དེ་
ལྟར་བྱས་ན། འདི་ཉིད་ནས་བདེ་མགོ་བཙུགས་པ་ཡིན་པས། དེ་ལྟར་དྲན་པའི་
སྒོ་ནས་འབད་པར་བྱ་བར་སྟོན་པ་ནི། དགེ་དང་མི་དགེའི་ལས་རྣམས་དག་
ནི། །རྣམ་སྨིན་རྒྱུ་མཐུན་བརྒྱུད་པ་དག་གིས། །གོང་ནས་གོང་དུ་ཤིན་ཏུ་འཕེལ་
ཕྱིར། །ཐར་ལ་ཤིན་ཏུ་ཉེ་དང་རིང་འགྱུར། །དེ་བས་དགེ་ལ་ཤིན་ཏུ་གོམས་བྱ། །
མི་དགེའི་ལས་ལ་ཤིན་ཏུ་འཛེམ་བྱ། །ཞེས་གསུངས་སོ། །དེ་ཡང་དགེ་སྡིག
གཉིས་ཀ་རྣམ་སྨིན་དང་རྒྱུ་མཐུན་གྱི་འབྲས་བུ་བརྒྱུད་པས་ཤིན་ཏུ་འཕེལ་ཆེ་་་
བས། དགེ་བའི་རྣམ་སྨིན་རྒྱུ་མཐུན་བརྒྱུད་ནས། སངས་རྒྱས་ཀྱི་སའི་བར་དུ་
214.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འགྲོ་བ་ལ་འདམ་མམ། མི་དགེ་བའི་རྣམ་སྨིན་རྒྱུ་མཐུན་བརྒྱུད་ནས་ངན་སོང་
ཉིད་སིངས་བྱེད་པ་གང་ལ་འདམ་ཡིན། དགེ་བའི་རྣམ་སྨིན་གྱི་འབྲས་བུ་ཡང་།
སྦྱིན་པའི་རྣམ་སྨིན་ལོངས་སྤྱོད་ཆེན་པོ། རྒྱུ་མཐུན་གཏོང་བ་ལ་དགའ་བ། ཚུལ་
ཁྲིམས་ཀྱི་རྣམ་སྨིན་བདེ་འགྲོ། མྱོང་བ་རྒྱུ་མཐུན་གྱི་གནས་སྐབས་བདེ་བ་་་་་་
དཔག་ཏུ་མེད་པ་ཐོབ། བྱེད་པ་རྒྱུ་མཐུན་གྱིས་གཞན་གྱིས་བཀག་ཀྱང་མི་་་་་་
ཁེགས་པར་དགེ་བ་སྤྱོད་པ་ཅིག་འོང་། དེ་བཞིན་དུ་བཟོད་པས་གདམས་ངག་
གི་སྣོད་དུ་འགྱུར་བ་ལ་སོགས་པ། དགེ་བའི་ལས་ཐམས་ཅད་ལ་རྣམ་སྨིན་རྒྱུ་
མཐུན་གྱི་འཕེལ་གྱིས་བསྣན་པས། བསྙེགས་ཀྱིས་མི་སྙོགས་པར་འགྲོ་བས་ཐར་
པ་ཐོབ་པ་ལ་ཤིན་ཏུ་ཉེ་བར་འགྱུར་བས། དགེ་བ་ལ་བྲོད་པའི་སྒོ་ནས་གོམས་
པར་བྱ། དེ་བཞིན་དུ་མི་དགེ་བའི་རྣམ་སྨིན་རྒྱུ་མཐུན་ཡང་། སེར་སྣས་ཡི་
དྭགས་སུ་སྐྱེ། གཏོང་བ་ལ་མི་དགའ། ཚུལ་ཁྲིམས་ཉམས་ན་འདིར་གཏམ་ངན་
གྱི་སྡིག་སྡུག་མྱོང་། ཕྱི་མ་ལ་ངན་སོང་དུ་སྐྱེ། བརྒྱ་ལ་མིར་སྐྱེས་ཀྱང་ཚུལ་ཁྲིམས་
སྲུང་སྙིང་མི་འདོད་པ་ལ་སོགས་པར་འགྱུར་བས། ཐར་པ་ཏ་ཕར་བཞག་པའི་
བདེ་འགྲོའི་མིང་ཙམ་ཡང་མི་ཐོས་པར་ངན་སོང་ཉིད་སིངས་བྱེད་པར་འགྱུར་
བས་ན། མི་དགེ་བ་ལ་འཇིགས་པའི་སྒོ་ནས་འཛེམ་པ་གལ་ཆེ་གསུང་། དེ་ལྟར་
དགེ་མི་དགེའི་ལས་འཕེལ་ཆེ་བས། མི་དགེ་བ་དང་འདྲེས་མའི་ལས་སྤངས་
ནས་དགེ་བ་ལ་འབའ་ཞིག་སྒྲུབ་པར་སྟོན་པ་ནི། དང་པོར་བདག་ཉིད་ཅི་་་་་
རིགས་ཤེས་བྱ། །གཅིག་ཏུ་དཀར་བའི་ལས་ལས་བྱུང་ངམ། །འོན་ཏེ་གཅིག་ཏུ་
གནག་པཔའི་ལས་སམ།།འོན་ཏེ་འདྲེས་མའི་ལས་ལས བྱུང་བའི། །འབྲས་བུ་ལ་
སྤྱོད་གང་ཡིན་བསམ་ལ། །དཀར་བའི་ལས་སྤྱོད་འབྲས་བུ་མཐོང་ནས །བག་
ཡོད་མང་བས་དཀར་བས་ལས་རྣམས། །ཅི་མི་སྙམས་བྱ་འདྲེས་མའི་འབྲས་བུ།
དག་ལ་སྤྱོད་པ་མཐོང་ན་ཕྱིན་ཆད། །སྐྱོ་བ་མང་བསྒོམས་འདྲེས་མའང་སྤང་
བྱ། །ཞེས་གསུངས་སོ། །དགེ་བཤེས་ཀྱིས་དང་པོ་བྱོན་པའི་ལོ་ཡིན་ཏེ། པོ་ཏོ་བ་
·215.

ཇོ་བོ་ལྷ་འབྲི་སྒང་པས་མཛད།
སྒྲོ་ལག་ན་བཞུགས་ནས་འདུག་པའི་དུས་སུ་འདི་གསུངས་ཏེ། ད་ལྟ་བདག་ཅི་
ལྟར་འདུག་སྔ་མ་ལ་གང་ནས་འོངས་ནས་འདུག །ལས་ཅིས་འདིར་སྐྱེས་ནས་
འདུག །ཅི་ཕྱིར་ཞེས་བརྟགས་ལ་ཤེས་པར་བྱ་སྟེ། གཅིག་ཏུ་དཀར་བའི་ལས་ཀྱི་
འབྲས་བུ་བདེ་འགྲོར་སྐྱེས་ནས་རང་གི་དད་པ་དང་། ཚུལ་ཁྲིམས་དང་མཐུན་
རྐྱེན་དང༌། བླ་མ་དང་གྲོགས་ལ་སོགས་པ་ཐམས་ཅད་ཕུན་སུམ་ཚོགས་པར་
འདུག་ན། མི་མཐུན་པའི་ཕྱོགས་ལས་སེམས་བསྲུང་ཞིང་། དེའི་གཉེན་པོ་དགེ་
བ་བསྒོམས་པའི་བག་ཡོད་པ་མང་དུ་ཡིད་ལ་བྱ་བའི་སྒོ་ནས་དེ་ཅི་མི་ཉམས་་་་
པར་བྱས་ན་མཐོ་རིས་བརྒྱུད་ནས་ཐར་པ་ཐོབ་པས་དེ་ལ་འབད་པར་བྱ།
གཅིག་ཏུ་གནག་པའི་ལས་ཀྱི་འབྲས་བུ་ངན་སོང་ནས་ངན་སོང་ཉིང་སིངས་་་་
བྱེད་པ་ཡིན་ཏེ། དེ་ད་ལྟ་འོ་སྐོལ་ལ་མེད་གསུང་། འོ་སྐོལ་འཛམ་བུ་གླིང་པ་བྱ་
བ་ལས་སྣ་ཚོགས་ལས་གྲུབ་པ། ཁམས་སྣ་ཚོགས་དང་ལྡན་པ་ཡིན་ཏེ། སྔ་མ་ལ་
དགེ་སྡིག་འདྲེས་མ་བྱས་པའི་རྣམ་སྨིན་གྱི་འབྲས་བུ་བདེ་སྡུག་འདྲེས་མ་ལ་་
སྤྱོད་ཅིང་། རྒྱུ་མཐུན་གྱི་དགེ་སྡིག་ཀྱང་འདྲེས་མ་རྒྱུད་ལ་སྐྱེ་བ་ཕལ་ཆེ་སྟེ། རེས་
འགའ་ཐམས་ཅད་བོར་ནས་འགྲོ་བ་ཅིག་ལ་ཅི་བྱ་སྙམ་ནས་འཆི་བ་རྗེས་སུ་
དྲན་པ་བག་རེ་སྐྱེ། རེས་ཚེ་འདི་ལ་མངོན་ཞེན་སླར་ལ་ཆེར་སོང་བ་འདྲ། རེས་
ལས་འབྲས་ལ་ངེས་པ་སིང་སིང་བ་འོང་བ་ལ། རེས་མུ་སྟེགས་རྒྱང་འཕེན་པ་
བས་ཐུ་བ་ལྟར་འདུག །རེས་འཁོར་བ་ལ་སྐྱོ་བ་བག་རེ་ཡང་སྐྱེ་ལ་རེས་འཁོར་
བའི་བདེ་ལ་བ་ལ་ཆགས་པ་ཆེར་འགྲོ། རེས་བྱམས་པ་དང་སྙིང་རྗེ་མཆི་མ་་་་་
དཀུ་བ་འདྲ་བ་འོང་སྟེ། རེས་ཞེ་སྡང་སུ་བས་ཀྱང་ཆེ། རེས་བྱང་ཆུབ་ཀྱི་སེམས་
ཀྱང་བག་རེ་སྐྱེ་བ་ལ། རེས་ཉན་ཐོས་ཀྱི་སེམས་རང་ཡང་མེད་དམ་སྙམ་པ་་་་
འདྲ་བ་འོང་། རེས་གནས་ལུགས་ཀྱི་དོན་དེ་ལྟར་ཡིན་ནམ་སྙམ་ཡང་། རེས་
དངོས་པོར་འཛིན་པ་ཤས་ཆེར་སོང་བ་འདྲ་བ་འོང་བས། ཕྱོགས་གཅིག་ནས་
བལྟས་ན་ད་རེས་དལ་འབྱོར་མི་ལུས་ཐོབ། སངས་རྒྱས་ཀྱི་བསྟན་པ་དང་ཇོ་
216.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བོའི་བཀའ་བརྒྱུད་ལྟ་བུ་དང་ཕྲད་ནས་ཐེག་པ་ཆེན་པོའི་ཆོས་ཇི་ལྟ་བ་བཞིན་
དུ་བསྒྲུབ་ཏུ་ཡོད་པས་དཀར་པོ་འབའ་ཞིག་ལ་སྤྱོད་པ་བཞིན་དུ་འདུག །
ཕྱོགས་གཅིག་ནས་རང་གི་དད་པའམ་ཤེས་རབ་བམ། མཐུན་རྐྱེན་ནམ། དགེ་
བཤེས་སམ། གྲོགས་ཅི་ལ་བལྟས་ཀྱང་མི་གཅེས་ཤི་བ་ལྟར་ཡི་མུག་པར་སོང་
ནས། ཆོས་བྱ་ཐབས་མེད་པ་བཞིན་དུ་སོང་ནས་འདུག་པ་དེ། སྔོན་ལས་འདྲེས་
མ་སྤྱད་པའི་འབྲས་བུ་ཡིན་པས། སྐྱོ་བ་མང་དུ་ཡིད་ལ་བྱས་ལ་ད་ཕྱིན་ཆད་
འདྲེས་མར་ཅི་མི་འགྱུར་བྱ་ཞིང་དཀར་པོ་འབའ་ཞིག་ཏུ་ཅི་འགྱུར་བྱ། ད་རེས་
རང་ཅག་གི་གནས་ཀྱི་སློབ་དཔོན་གྱི་དོད་པོ་ཡང་འདི་ལ་བྱེད་དགོས་པའི་་་་་
བཀའ་སྩལ་རྒྱས་པར་གསུང་། ཚན་ཅིག་ཆོས་ལ་བློ་ཧུར་གྱིས་འགྲོ་རྒྱུ་ཡང་མེད།
སྡིག་ལ་ཡང་བློ་ཧུར་གྱིས་འགྲོ་རྒྱུ་ཡང་མེད་པར། ཤི་མིན་གསོན་མིན་དུ་སྡོད་
པའི་རིགས་ཤས་ཅིག་ཡོད་དེ། དགེ་བཤེས་སྟོན་པའི་ཞལ་ནས། དེ་འདྲ་བ་ལ་
ཅི་ཡང་མི་ཡོང་གསུང་སྐད། དེ་ལྟར་ལས་འབྲས་ཡང་དང་ཡང་དུ་གོམས་པར་
བྱས་པས། ཡིད་ཆེས་པ་བརྟན་པའི་ཚད་སྟོན་པ་ནི། དེ་ལྟར་ལས་འབྲས་གོམས་
པ་བརྟན་ཞིང་། རྐྱེན་ནི་ཅིས་ཀྱང་སྡིག་མི་འཇུག་ན། །འཇིག་རྟེན་ཡང་དག་ལྟ་
ཆེན་ཞེས་བྱ། །འཕགས་པ་ཐོགས་མེད་བཟོད་པ་ལ་གསུངས། །དེ་ནི་ད་ཡི་སྔོན་
རོལ་དག་གི ས་ལ །དེ་ནི་ཡོད་རུང་ཡང་
དག་བླ་མ། །གཅིག་དང་ཕྲད་ཅིང་ལས་འབྲས་བསགས་པས། །འདུན་སོགས་
ཆོས་ལས་མི་འདའ་ན་ཡིན། །དེ་བས་ལས་འབྲས་རྟག་ཏུ་གོམས་བྱ། །ཞེས་
གསུངས་སོ། །དེ་ཡང་གོང་དུ་གསུངས་པ་ལྟར་ལས་འབྲས་མང་དུ་བསམས་
པས་ཡིད་ཆེས་ནས། འདོམ་ཐུག་དང་རྐྱེན་ངན་ཅིས་ཀྱང་སྡིག་ལ་མི་འཇུག་
པར་གྱུར་ཙ་ན་ཡིན་ཏེ། དེ་ལ་ཡང་དག་པའི་ལྟ་བ་ཆེན་པོ་ཞེས་ཀྱང་བྱ། དེའི་
ཕན་ཡོན་ནི། འཇིག་རྟེན་པ་ཡི་ཡང་དག་ལྟ། །ཆེན་པོ་སུ་ལ་ཡོད་གྱུར་པ། །དེ་
ནི་ཚེ་རབས་སྟོང་དུ་ཡང་། །ངན་འགྲོར་འགྲོ་བར་མི་འགྱུར་རོ།།ཞེས་གསུངས་
·217.

ཇོ་བོ་ལྷ་འབྲི་སྒང་པས་མཛད། ོ ན
སོ། །འདི་ཡང་དགེ་བཤེས་གླང་རི་ཐང་པ་དང་། ཡ་གད་པ་གཉིས་ཀྱིས་ཕུ་ཆུང་
བ་ལ་ཞེས་ས་ལ་བྱོན་པས། ཕུ་ཆུང་པའི་ཞལ་ནས། ཇོ་བོ་སྟོན་པ་གཉིས།
འཇིག་རྟེན་པའི་ཡང་དག་པའི་ལྟ་བ་ཅི་ཙམ་ལ་ཟེར་གསུང་ནས། གླང་རི་ཐང་
པ་ལ་ལན་ཅིག་གསུང་བར་ཞུ་བྱས་པས། མཐོ་སེ་བ་ཅིག་གསུང་། དེ་ནས་དོལ་
པ་ཉིད་ཀྱིས་རྒྱུ་འབྲས་ཀྱི་མཚན་ཉིད་ཇི་ལྟ་བ་བཞིན་དུ་ཤེས་ནས། དེ་ལ་ཡིད་
ཆེས་ནས་རྐྱེན་ཅེས་ཀྱང་སྡིག་ལ་མི་འཇུག་པ་ཅིག་ཡིན་པར་གོ་ལགས་ཞུས་་་་་
པས། ཁོང་གི་བཞིན་དུ་ཡིན་ཡང་མི་གསུང་། ངའི་བཞིན་དུ་ཡིན་ཡང་མི་
གསུང་བར། ཡང་དག་པའི་ལྟ་བ་ཆེན་པོ་བྱ་བ། ཐར་པའི་ཆ་མཐུན་གྱི་སྐབས་
སུ་གཏོགས་པ་ཡིན་པས། སངས་རྒྱས་སོགས་དམིགས་དད་པ་དང་། །སྦྱིན་
སོགས་སྤྱོད་ཡུལ་བརྩོན་འགྲུས་དང་། །བསམ་པ་ཕུན་ཚོགས་དྲན་པ་དང་། །
རྣམ་པར་མི་རྟོག་ཏིང་འཛིན་དང༌། །ཆོས་རྣམས་རྣམ་པ་ཐམས་ཅད་དུ། །ཤེས་
པའི་ཤེས་རབ་རྣམ་པ་ལྔ། །ཞེས་བྱ་བའི་དུས་ཚོད་དུ་ཕྱིན་པ་ཡིན་ཏེ། ལས་དང་
ལས་ཀྱི་རྣམ་པར་སྨིན་པ་ལ་ཡིད་ཆེས་པའི་དད་པ་བརྟན་པས། རྐྱེན་གང་གིས་
ཀྱང་ཆོས་ལས་མི་འདའ་ཞིང་། ཚོགས་ལམ་གྱི་གནས་སྐབས་ན་དགེ་བ་ཅི་བྱེད་
ཐར་པའི་ལམ་དུ་བསྔོ་བ་ཅིག་ལ་ཟེར་བ་ཡིན་བྱ་བ་གསུངས་པ་ཡིན་པར་་
གདའ། སློབ་དཔོན་ཐོགས་མེད་ཀྱིས། དེ་བས་ཀྱང་མཐོ་བ་བཟོད་པ་འབྲིང་
ཐོབ་པའི་དུས་ན། ཡང་དག་པའི་ལྟ་བ་ཆེན་པོ་དང་ལྡན་པར་གསུངས་ཏེ། པོ་
ཏོ་བའི་ཞལ་ནས། ཡང་དག་པའི་ལྟ་བ་ཆེན་པོ་དེ་ནི་སློབ་དཔོན་ཐོགས་མེད་
ཀྱིས་བཤད་པའི་སྔོན་རོལ། ཕུ་ཆུང་བས་བཤད་པའི་ཚོགས་ལམ་ཉིད་དུ་མ་
སླེབས་པའི་དུས་རང་ན་ཡོད་དུ་རུང་སྟེ། ཡང་དག་པའི་བླ་མ་དང་ཕྲད་ནས་
ལས་འབྲས་སྒོམ་དུ་བཅུག་པས། ལས་འབྲས་ལ་ཡིད་ཤིན་ཏུ་ཆེས་པས། འགྲོ་བ་
ཞེས་ཆོས་ལས་མི་འདའ་ཙ་ན་ངན་སོང་དུ་སྐྱེ་དོན་མེད་པས། ཡང་དག་པའི་
ལྟ་བ་ཆེན་པོ་དང་ལྡན་པར་འགྲོ་གསུང༌། དེ་ལ་འདུན་པས་ཆོས་ལས་མི་་་་་
218.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འདའ་བ་ནི། ལས་འབྲས་ལ་ཡིད་ཆེས་པས། གཞན་གྱིས་བྱ་དགའ་བྱིན་ནས་
བསྐུལ་ཀྱང་མི་དགེ་བ་ལ་མི་འཇུག་པ་ཡིན་ཏེ་ལིའི་རྒྱལ་པོ་ལྟ་བུ་གསུང༌། ཞེ་
སྡང་གིས་ཆོས་ལས་མི་འདའ་བ་ནི། བདག་ནི་བསྲེགས་ཏེ་བསད་གྱུར་ཏམ། །
བདག་གི་མགོ་བོ་བཅད་ཀྱང་བླའི། །རྣམ་པ་ཀུན་ཏུ་ཉོན་མོངས་པའི། །དགྲ་ལ་
འདུད་པར་མི་བྱའོ། །ཞེས་གསུངས་པ་སྟེ། དཔེར་ན་ཐ་ཁ་ཕ་ཚན་ཅིག་གིས།
དགེ་སློང་དགོན་པ་བ་ལ། ལུས་འདམ་བུ་བཅོམ་པ་ལྟར་བྱས། མགོའི་ཀླད་པ་
ཡང་བརྟོལ་བས་དགེ་སློང་ཟླ་བོ་ན་རེ། རྒྱལ་པོ་ལ་བཟླས་པས་རྒྱལ་པོས་འདི་
དག་བརླག་པར་བྱེད་ཀྱི་བྱས་པས། ཐ་ཁ་པ་རྣམས་བྲེད་པས་དགེ་སློང་གི་་་་
རྐང་པ་ལ་ཕྱག་བྱས་བཟོད་པར་གསོལ་བས། ཀླད་པ་ཅར་རེ་བཟོད་དོ་ཟེར་བ་
ལྟ་བུ་སྟེ། དེ་བས་ཀྱང་བཟོད་པ་རླབས་ཆེ་བ། རབ་ཏུ་ཞི་བ་ཆོ་འཕྲུལ་གྱི་
མདོ་ནས་བཤད་པ་ལྟ་བུ་ཡིན་གསུང་། འཇིགས་པས་ཆོས་ལས་མི་འདའ་བ་ནི།
ཁྱིམ་བདག་ཚུལ་ཁྲིམས་ཚོང་དཔོན་ལྟ་བུ་སྟེ། ཁྱིམ་བདག་དེ་བརྫུན་ཡེ་མི་ཟེར་
བས། ཐམས་ཅད་ཀྱི་དཔང་པོར་བྱེད་པ་ལ། ལན་ཅིག་གི་ཚེ་ན། གཡོན་ཅན་
ཚན་ཅིག་གྲོས་བྱེད་པ་ལ། གཅིག་ན་རེ་ངེད་ཚོ་ལོ་སྐོར་གཅིག་ཏུ་འཚོ་བའི་་་་་་
ཐབས་ཡོད་དེ། ཁྱིམ་བདག་སྡུམ་བྱེད་ཀྱི་འབྱོར་པ་འདི་ཚོ་ངེད་ཀྱི་ཡིན་ནོ་་་་་
བྱས་ལ། ཁྱིམ་བདག་ཚུལ་ཁྲིམས་ཚོང་དཔོན་ལ་ཐམས་ཅད་ཡིད་ཆེས་པ་ཡིན་
པས། ཁོང་དབེན་པར་ཁྲིད་ལ་བསྡིགས་ལ་ཁས་ལེན་བྱེད་དུ་གཞུག་བྱས་པས།
དེ་ཐབས་ཡིན་ནོ་ཟེར་ནས། ཚུལ་ཁྲིམས་ཚོང་དཔོན་དབེན་པར་བཟུང་སྟེ།
མཆོན་ཐོགས་ཏེ་འཆི་བའམ་གསོན་བྱས་པས། ཁྱེད་ཅི་ལྟར་བྱེད་པའོ་ཟེར། ད་
ཁྱོད་རང་ལ་རག་ལས་པས།། ངེད་ཚོའི་དཔང་པོ་གྱིས་མི་བསད་ཅིག་བྱས་པས།
བདེན་པས་སམ་བརྫུན་པས་བྱེད་ཟེར། བརྫུན་པས་བྱེད་དགོས་བྱས་པས། དེ་
ནི་ཚེ་འདིའི་སྲོག་གི་ཕྱིར་ཡིན་པས་བརྫུན་བྱས་ན་སྐྱེ་བ་གཏན་དུ་སྡུག་བསྔལ་་
མྱོང་བར་འགྱུར་བས། དེ་བས་ཤི་བ་རང་བླ་སྙམ་ནས། ཁྱེད་རང་གསོད་ཅིག་
.219.

ཇོ་བོ་ལྷ་འབྲི་སྒང་པས་མཛད།
ཟེར་བ་ལྟ་བུ་དང་། ཡང་རབ་ཏུ་ཞི་བ་ཆོ་འཕྲུལ་གྱི་མདོ་ལས། འཛམ་བུ་གླིང་
གི་མི་ཐམས་ཅད་སྟོབས་ཀྱི་འཁོར་ལོས་བསྒྱུར་བའི་རྒྱལ་པོར་གྱུར་ནས་ཁྱོད་་་་་
ཆོས་མི་བཏང་ན་ཤ་སེན་མོས་བཅད་ནས་གསོད་ཟེར་ཡང་མི་བཏང་བ་ལྟ་བུ་་
ཡིན་གསུང་། རྨོངས་པས་ཆོས་ལས་མི་འདའ་བ་ནི། སྒོ་ཙ་ན་མེ་དོང་འདུག་
བྱས་པས་ཟོན་བྱེད་པ་ལྟར། རང་གི་མ་ཤེས་པ་ལ་ཐེ་ཚོམ་གྱི་སྒོ་ནས་ཀྱང་སྡིག་
པ་ལ་མི་འཇུག་པ་སྟེ། དཔེར་ན་སངས་རྒྱས་དང་ཤཱ་རིའི་བུ་གཉིས་འགྲོགས་
ནས་ཡུལ་གཞན་གཅིག་ཏུ་བྱོན་པའི་ལམ་ན། གསེར་ཁུང་ཅིག་ཁ་བྱེད་ན་་་་
གསེར་ལྷག་མ་འདུག་པས། ·ཤཱ་རིའི་བུ་ན་རེ། དུག་ཁྱབ་པའོ་ཟེར་བས། བཅོམ་
ལྡན་འདས་ཀྱི་ཞལ་ནས་དུག་དྲག་པོ་ཡིན་ནོ་གསུངས་པ། ཤིང་ཐུན་གཅིག་
གིས་ཐོས་ནས། དུག་ཁྱབ་པའི་སྦྲུལ་དང་ངོ་མ་ཤེས་ན། དུག་དྲག་མ་མི་ཤེས།
དེ་མ་ཤེས་ན་ཕྱིས་དེ་བསད་དུ་འོང་སྙམ་ནས། དགེ་སྦྱོང་གཉིས་ཕར་ལ་སོང་
བ་དང་བལྟས་པས་གཏེར་ཁ་བྱེ་བ་མཐོང་ནས། དགེ་སྦྱོང་དེ་གཉིས་འདི་ལ་དེ་
སྐད་ཟེར་བ་ཟེར་ཞིང་གསེར་བསྐྱས་པ་དང་། རྒྱལ་པོས་ཡུལ་དུ་གཏེར་རྙེད་
དམ་མ་རྙེད་འབངས་རྣམས་བལྟར་བཏང་བས། ཤིང་ཐུན་དེ་ཡང་སྔར་དབུལ་
བ་ལ་ཕྱིས་འབྱོར་པ་དང་ལྡན་པར་འདུག་ནས། ཁྱོད་ཀྱིས་གཏེར་རྙེད་པས་
སུམ་ཆ་སྦྱིན། གཞན་རྒྱལ་པོ་དང་དབང་བྱས་པས་མ་རྙེད་ཟེར། འོ་ན་ཕྱེད་
དམ་སུམ་གཉིས་སྦྱིན་བྱས་པས་ཀྱང་མ་རྙེད་ཟེར་ནས། ཁྲིད་ནས་ཕྱིན་ཏེ་རྒྱལ་
པོའི་བཀའ་ལན་གསུམ་བཅག་པ་ནི། ཉེ་འབྲེལ་དང་བཅས་པ་བཙོན་དོང་དུ་
འཇུག་པ་ཡིན་པས། དེར་བཅུག་པ་དང་། ཁོས་དེ་ཅིས་ལན་བསམས་པས་
གཏེར་རྙེད་པས་ལན་པར་ཤེས་ནས། དེ་ཡང་ཤཱ་རིའི་བུ་ན་རེ་དུག་ཁྱབ་པའོ་
ཟེར་བ་དེ། རང་གཅིག་པུ་འཆི་བ་ཡིན་པ་ལ་སངས་རྒྱས་ན་རེ་དུག་དྲག་པོའི་
གསུང་བ་དེ་ཉེ་འབྲེལ་དང་བཅས་ནས་འཆི་བ་ལ་ཟེར་བ་བྱུང་སྙམ་ནས།
སངས་རྒྱས་ལ་ཡིད་ཆེས་ཏེ།། དུག་ཁྱབ་པ། དུག་དྲག་པོ་བྱ་བ་ཡང་ཡང་བྱས་
220.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པས། བཙོན་སྲུང་གིས་རྒྱལ་པོ་ལ་བཟླས་པས། དེ་ཁྲིད་ལ་ཤོག་ཟེར་ནས་ཁྲིད་
ནས་ཕྱིན་ཏེ། རྒྱལ་པོས་ཁྱོད་དེ་སྐད་ཟེར་བ་ཅི་ཡིན་བྱས་པས། སྔར་གྱི་ལོ་རྒྱུས་
རྣམས་བརྗོད་པས། འོ་ན་ཁྱོད་སངས་རྒྱས་ལ་ཡིད་ཆེས་སམ་བྱས་པས། ཆེས་
ཟེར་བས། རྒྱལ་པོ་ན་རེ། འདི་ཐོངས་ཤིག་ཟེར་བས་བཏང་སྟེ། བཙོན་ནས་
ཐར་པ་ལྟ་བུའོ། །ཤིང་ཐུན་གྱིས་དུག་དྲག་པོ་ངོ་མ་ཤེས་པས་དེ་ཤེས་པར་བྱ་
བའི་ཕྱིར་བལྟར་འགྲོ་བ་བཞིན། རང་ཅག་མི་དགེ་བ་ངོ་མ་ཤེས་པ་རྣམས་ཀྱང་
ཐོས་བསམ་བྱས་པའི་སྒོ་ནས་ཤེས་པར་བྱས་ཏེ་སྤང་བ་ཅིག་དགོས། མི་ཤེས་
པས་སྡིག་མི་འོང་བའི་གོ་མི་ཆོད་སྐད། དེ་ལྟ་བུའི་འགྲོ་བ་བཞིས་ཆོས་ལས་མི་
འདའ་ཙ་ན། ཡིད་ཆེས་པའི་དད་པ་ཅན་དང་། འཇིག་རྟེན་པའི་ཡང་དག་
པའི་ལྟ་བ་ཅན་བྱ་བ་ཡིན་ཏེ་ངན་སོང་དུ་སྐྱེ་དོན་མེད་པ་ཡིན། བློ་ཚོད་འདིར་
སོང་ཙ་ན་དགེ་བསྙེན་གྱི་སྡོམ་པ་སྐྱེ་བའི་དུས་ཡིན་གསུང་། དེ་རྣམས་ཀྱི་སྐྱེས་
བུ་ཆུང་ངུའི་ཆོས་ཀྱི་བཤད་པ་བག་ཙམ་གསུངས་པ་ཡིན། ཞིབ་ཏུ་མདོ་སྡེ་་་་་
བལྟས་པའི་སྒོ་ནས་ཤེས་པར་བྱ་གསུང་།
༈ དེ་ལྟར་སྐྱེས་བུ་ཆུང་ངུའི་བློ་བརྟན་པར་གྱུར་པ་དེས། ད་སྐྱེས་བུ་འབྲིང་
ལ་བློ་སྦྱོང་བར་བྱེད་པ་ལ། བདེན་པ་བཞི་ལས་དང་པོ་སྡུག་བསྔལ་གྱི་བདེན་
པ་བསྒོམ་པར་སྟོན་པ་ནི། འབྲིང་གི་བློ་སྦྱོང་མན་ངག་གསུངས་པ། །ངན་སོང་
འཇིགས་པས་སྡིག་ལས་ལོག་ནས། །ལྷ་མི་ཐོབ་ཀྱང་ཕྱིན་སར་མ་ཕྱིན། །འཁོར་
བའི་སྡུག་བསྔལ་མཐར་མ་ཕྱིན་ན། །བདེ་བའི་ས་ནི་གང་ན་ཡང་མེད། །འཁོར་
བ་ཁང་པ་མེ་འབར་བཞིན་ནམ། །བཙོན་དང་མི་བཟད་ཆུད་པའི་མིའམ། །རྒྱ་
མཚོའི་ཀློང་འཁྱིལ་ནང་ཚུད་པའམ། །འབྲོག་དགོན་མི་བཟད་འཁྱམས་བཞིན་
བསམས་ལ། །འཁོར་ལས་ཐར་པར་རིངས་པའི་ཚད་ནི། །གློ་བུར་གོས་སོགས་
མེ་ཤོར་བས་ཀྱང་། །ཐར་བ་རིངས་པ་འབྲིང་བློ་སྐྱེས་པ། །དེ་སྲིད་བར་དུ་བློ་ནི་
སྦྱངས་ལ། །དེ་ནས་ཐར་པའི་ཐབས་ལ་འབད་བྱ། །ཞེས་གསུངས་སོ། །གོང་དུ་
221.

ཇོ་བོ་ལྷ་འབྲི་སྒང་པས་མཛད།
གསུངས་པ་ལྟར་མི་དགེའི་འབྲས་བུ་ངན་སོང་དུ་སྐྱེས་ན། སྡུག་བསྔལ་ཡུན་
རིང་ལ་དར་དྲག་པ་མི་བཟད་པ་རྣམས་བསམས་པས། དེ་ལ་ཡིད་ཆེས་ཏེ་་་་
མངོན་སུམ་དུ་མཐོང་བ་ལྟར་གྱུར་ཏེ། ཀུན་དགའ་བོའི་ཚ་བོའམ་གཅུང་་་་་
དགའ་བོ་ལྟར་འཇིགས་པས་སྡིག་པ་མི་དགེ་བ་སྲོག་གི་ཕྱིར་ཡང་མི་བྱེད་དེ།
འགྲོ་བ་བཞིས་ཆོས་ལས་མི་འདའ་བར་སྡིག་ལས་ལོག་ཙ་ན། རྒྱུ་ལོག་པས་་་་་
འབྲས་བུ་ལྡོག་པ་ཆོས་ཉིད་ཡིན་པས། མཐོ་རིས་ལྷ་དང་མི་ཐོབ་ནས་འོང་སྟེ།
དེས་ཀྱང་སྡུག་བསྔལ་སྤངས་པའི་གཏན་གྱི་བདེ་བའི་སར་མ་ཕྱིན་ཏེ། ད་དུང་
ངན་སོང་དུ་མི་ལྡོག་པའི་གདེང་རང་ཡང་མ་ཐོབ་ལ། གནས་སྐབས་དེ་རང་ན་
བདེ་བ་མེད་དེ། མི་ལ་སྐྱེ་བ་དང་། རྒ་བ་དང་། ན་བ་དང་། འཆི་བ་དང་། དགྲ་
སྡང་བ་དང་ཕྲད་པ་དང་། གཉེན་བྱམས་པ་དང་བྲལ་བ་དང་། མེད་པར་ཚོལ་
ཁྲོས་ཤ་ཐང་བ་དང་། ཡོད་པ་སྲུང་སྐྱོང་གིས་སྡུག་བསྔལ་ཏེ། མདོར་ན་ཉེ་
བར་ལེན་པའི་ཕུང་པོ་འདི་གྲུབ་ཙམ་གྱིས་སྡུག་བསྔལ་གྱི་གཞི་འམ་གནས་སུ་་་
འདུག་སྟེ། ན་མི་བཟོད། ཚ་མི་བཟོད། གྲང་མི་བཟོད། བཀྲེས་མི་བཟོད། སྐོམ་
མི་བཟོད། ངན་སོང་གསུམ་གྱི་སྡུག་བསྔལ་གྱི་ཆ་འཐུན་ཐམས་ཅད་ཀྱང་ཚང་
ནས་འདུག་ལ། ལྷར་སྐྱེས་ཀྱང་བདེ་བ་མེད་དེ། རེ་ཞིག་འདོད་པའི་བདེ་བ་ལ་
སྤྱོད་པ་ལྟ་བུར་འདུག་ཀྱང་། འཆི་བའི་དུས་ན་སྔར་གྱི་བདེ་བའི་སྐྱིན་པ་སྙེག་
པའི་སྡུག་བསྔལ་འདྲ་བ་འབྱུང་སྟེ། ལུས་ཀྱི་ཁ་དོག་མི་སྡུག་འགྱུར་བ་དང་། །
སྟན་ལ་མི་དགའ་མེ་ཏོག་ཕྲེང་རྙིངས་དང༌། །གོས་ལ་དྲི་མ་ཆགས་དང་ལུས་
ལ་ནི། །སྔོན་ཆད་མེད་པའི་རྡུལ་འབྱུང་ཞེས་བགྱི་བ། །མཐོ་རིས་འཆི་འཕོ་
སྦྲོན་བྱེད་སྔ་ལྟས་ལྔ། །ཞེས་གསུངས་པ་དག་བྱུང་བའི་དུས་ན། རྔ་མོ་རྔེའུ་
སྟོར་བའམ་ཀླུའི་ཕྲུ་གུ་ནམ་མཁའ་ལྡིང་གིས་ཁྱེར་བ་ལ་སོགས་པ་ལྟ་བུའི་སྡུག་་
བསྔལ་འབྱུང་། དེ་ནས་འཆི་བའི་དུས་སུ་རིམས་ནད་རབ་ཏུ་ཚ་བས་བཏབ་
པའི་དུས་ན་མར་གསར་བྱེ་ཚན་ལ་བཞག་པ་ལྟར་ལྷམ་གྱིས་འགྲོ་སྟེ། མནར་
.222.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མེད་པའི་སེམས་ཅན་དམྱལ་བ་བས་སྡུག་བསྔལ་བཅུ་དྲུག་འགྱུར་གྱི་ཚེ
གསུང་། ལྷ་རྣམས་མར་ལ་ལྟུང་བ་ན། །སྡུག་བསྔལ་རབ་ཏུ་སྐྱེ་བ་གང་། །དེ་ནི་
སེམས་ཅན་དམྱལ་བ་ཡི། །བཅུ་དྲུག་ཆར་ཡང་མི་ཕོད་དེ། །ཞེས་པས། ལྷར་
སྐྱེས་པ་ཕྱིར་ཐུ་བ་བཞིན་དུ་འདུག་གསུང༌། གཙང་མའི་གནས་ལྔ་མ་གཏོགས་
པ་ཁམས་གསུམ་གང་དུ་སྐྱེས་ཀྱང་བདེ་བའི་ས་མེད་དེ། འཁོར་བའི་མཚན་
ཉིད་ཅི་འདྲ་ན། དམ་པའི་ཆོས་པད་མ་དཀར་པོ་ནས། ཁང་པ་མེ་འབར་བ་
རླུང་གིས་བུས་པ་དང་འདྲ་བའི་ནང་དུ་ཚུད་པ་དང་འདྲ་བར་གསུངས་ཏེ།
དཔེར་ན་ཁང་པ་མེ་འབར་བའི་ནང་དུ་ཚུད་ན་བདེ་བའི་སྐབས་མེད་པ་ལྟར།
འཁོར་བ་ན་ཡོད་ན་ཡོད་དེ་ཀླུ་མཆོག་རྣམས་ཀྱི་མགོ་བོ་ལྟར་སྡུག་བསྔལ། མེད་
ན་མེད་དེ་སྡུག་བསྔལ།་བདེ་ན་ཉམས་ཀྱིས་དོགས་ནས་སྡུག་བསྔལ། ཇི་ལྟར་
བྱས་ཀྱང་སྡུག་བསྔལ་མིན་པ་མེད་གསུང་། དེ་ནས་ཁང་པ་དེ་ཤག་ཤིག་ཏུ་
གྱུར་པ་ལྟར། སྐྱེ་འཆི་དར་རྒུད་བདེ་སྡུག་ཐམས་ཅད་འགྱུར་གྱིན་སྡུག་བསྔལ་
སྐྱེད་པར་བྱེད། དེ་ནས་ཁང་པའི་བུ་ག་ཤག་ཤིག་ཐམས་ཅད་ན་སྦྲུལ་གྱིས་གང་
བ་ལྟར། ཕུང་པོ་འདི་ཡང་། ཉོན་མོངས་པ་ཆགས་སྡང་ལ་སོགས་པ་དང་།
Hརླུང་མཁྲིས་ལ་སོགས་པ་ནད་སྣ་ཚོགས་ཀྱིས་གང་ནས་སྡུག་བསྔལ་སྐྱེད་པར་་་་་
བྱེད། དེ་ནས་མེའི་ཁང་པ་དེ་རླུང་གིས་བུས་པ་ལྟར། ཕུང་པོ་འདི་ལ་སྡུག་O
བསྔལ་གྱི་རྐྱེན་མང་སྟེ། ཕྱི་ནང་གི་འབྱུང་བ་མི་དང་མི་མ་ཡིན་པ། ཟས་གོས་
ཐམས་ཅད་ཀྱིས་སྡུག་བསྔལ་གྱི་གྲོགས་བྱེད། དེ་ནས་མེའི་ཁང་པ་དེའི་ཕྱོགས་
གང་ན་ཡང་བདེ་བ་མེད་པ་ལྟར། འཁོར་བ་གར་སྐྱེས་ཀྱང་བདེ་བ་མེད་པ་
ཡིན་གསུང་། ཡང་འཁོར་བ་འདི་བཙོན་དོང་མི་བཟད་པར་ཚུད་པ་དང་འདྲ་
སྟེ། རྒྱལ་པོ་ཁྲིམས་ཡོད་པའི་ས་ན། ཁྲིམས་དང་འགལ་བའི་མི་དེ་བཟུང་ནས་
བཙོན་དོང་དུ་བཅུག །ཡན་ལག་བཅིངས་ནས་ལྕགས་སྒྲོག་གམ་ཤིང་སྒྲོག་ཏུ་
བཅུག །དེ་ཡི་སྟེང་ནས་ཀྱང་མནན་ནས་བཞག་ན། དེ་ལ་འདི་སྐྱིད་སྙམ་པའི་
.223.

ཇོ་བོ་ལྷ་འབྲི་སྒང་པས་མཛད།__་
བློ་སྐྱེ་འམ་ག་ན་སྐྱེ། དུས་རྟག་ཏུ་འདི་ལས་ཐར་པའི་དུས་ནམ་ཡོད་ན་སྙམ་
དུ་སྡོད་པ་ཡིན་གསུང་། བརྒྱ་ལ་དེ་ལྟ་བུ་ནས་ཐར་ན། དེར་བསྡད་པའི་བློ་མི་
སྐྱེ་བར་སོང་ནས་འོང་བ་ཡིན་ཟེར། གལ་ཏེ་དེ་ནས་ཐར་པའི་སྐབས་བྱུང་ན།
གདོས་སུ་ཆེ་ཆེ་ཐམས་ཅད་བཞག་ནས་གཅེར་བུ་རང་དུ་འབྲོས་པ་ཡིན། དཔེ་
དེ་བཞིན་དུ་བཙོན་དོང་ལྟ་བུའི་འཁོར་བར་ཉོན་མོངས་པ་རྣམས་ཀྱི་སྒྲོག་ཏུ་་་
བཅུག །ཉེ་དུ་འབྲེལ་བའི་བཙོན་སྲུང་རྣམས་ཀྱིས་བསྲུངས་ནས། ཐར་ཐབས་
མེད་པ་ལྟ་བུར་འདུག །འཁོར་བའི་བཙོན་ར་མི་བཟད་པར། །འདོད་ཆགས་ལ་
སོགས་སྒྲོག་གིས་བཅིངས། །བག་མེད་པ་ཡི་ཆང་འཐུངས་པས། །གཏི་མུག་
གཉིད་ཀྱི་ལོག་གྱུར་ཏེ། །རྣམ་པར་རྟོག་པའི་ཆོམ་རྐུན་གྱིས། །དགེ་ཚོགས་མ་
ལུས་འཕྲོག་པར་འགྱུར། །ཞེས་གསུངས་ཏེ། འཁོར་བའི་ཉེས་དམིགས་གོང་ན་
བཙོན་དོང་གི་དཔེར་མི་རུང་བ་ལྟ་བུ་ཡིན་པས། རང་ཅག་ད་རེས་གདོས་སུ་
ཆེ་ཆེ་ཐམས་ཅད་བཞག་ནས་འབྲོས་དགོས་པ་ཡིན་གསུང་། ད་རེས་མ་བྲོས་ན
རྒྱ་མཚོ་ཀློང་འཁྱིལ་བའི་ནང་དུ་ཚུད་པ་དང་འདྲ་བར་འགྲོ་སྟེ། ངན་སོང་་་་་
གསུམ་གྱི་རྦ་ཀློང་དུ་ཚུད་ན་མཐོ་རིས་ཀྱི་གནས་སུ་མི་ཕྱིན་ཅིང་། ཐར་པའི་
སྲོག་ཆད་ནས། ཡོན་ཏན་གྱི་ནོར་བུ་མ་ལོན་པས། རྟག་ཏུ་བདེ་བའི་ཡོ་བྱད་
ཀྱིས་ཕོངས་པར་འགྱུར་བ་ཡིན་ཏེ། རེས་དེད་དཔོན་བདེ་བར་ཕ་རོལ་ཏུ་ཕྱིན་
པའི་གཏམ་རྒྱུད་ཀྱང་གསུང་། དེ་ཡང་དཔེར་ན་འབྲོག་དགོན་པར་ལམ་་་་་་
འཁྱམ་པ་དང་འདྲ་སྟེ། འཕགས་པའི་ཉེ་དུ་དང་ནི་བྲལ། མཐོ་རིས་དང་ཐར་
པའི་ལམ་དང་ལམ་མ་ཡིན་པ་ནི་མི་ཤེས། མྱ་ངན་ལས་འདས་པའི་གྲོང་ཁྱེར་
ཕྱོགས་གང་ན་ཡོད་ནི་མི་ཤེས། ལམ་སྟོན་པའི་དགེ་བའི་བཤེས་གཉེན་དང་ནི་
བྲལ། ཆོས་སྒྲུབ་པའི་མཐུན་རྐྱེན་ནི་མེད། ཐམས་ཅད་མཁྱེན་པ་སྒྲུབ་སྙམ་པའི་
སེམས་མེད་པའི་གྲོགས་ངན་ཤིང་ལྟ་བུས་ནི་གང་། གནོད་པ་བྱེད་པའི་མི་དང་
མི་མ་ཡིན་པ་གཅན་གཟན་ལ་སོགས་པ་ལྟ་བུའི་སྐྱེ་ཤི་འཇིགས་པའི་གནས་དུ་་
*224.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མས་ནི་གཙེས། ཉོན་མོངས་པའི་སྦྲུལ་དུག་ཅན་གྱིས་ནི་རྒྱུད་དཀྲིས་ནས་་
འདུག་པའི་མི་དེ་ལ། ནགས་མཐའ་མེད་དེ་ནས་ནམ་ཐར་ན་སྙམ་དུ་ཡིད་་་་་
གདུངས་པ་ལྟ་བུ་གཅིག་ཏུ་འཁོར་བ་འདི་ལ་ཡིད་འབྱུང་ན་མཚོ་ལ་ཁྱགས་་་་་
པའི་བྱ་འམ། མཐའ་མཐོང་བའི་བྱ་འམ། ཕྲ་མེན་མོའི་བུ་ལྟ་བུ་ཅིག་ཡོང་བ་
ཡིན། དེ་ལྟ་བུའི་བློ་མ་སྐྱེས་བར་དུ་ཡང་དང་ཡང་དུ་བསམས་ཤིང་ཚོགས་་་་་
བསགས་རྒྱུད་སྦྱངས་པས། ལན་ཅིག་དེ་ལྟ་བུའི་བློ་སྐྱེས་ན། ད་འཁོར་བ་ནས་
ཐར་པར་རིངས་པའི་ཚད་ཀྱི་དབང་དུ་བྱས་ན། གློ་བུར་མགོ་འམ་གོས་ལ་མེ་
ཤོར་ན། །དེ་དག་ཕྱིར་ཟློག་བགྱི་བ་བཏང་ནས་ཀྱང་། །ཡང་སྲིད་མེད་པར་
བགྱིད་སླད་འབད་འཚལ་ཏེ། །དེ་བས་ཆེས་མཆོག་དགོས་པ་གཞན་མ་མཆིས།།
ཞེས་པ་ལྟ་བུར་གྱུར་ཙ་ན། སྐྱེས་བུ་འབྲིང་གི་བློ་སྐྱེས་པ་ཡིན་པས། བློ་དེ་ལྟ་བུ་
མ་སྐྱེས་བར་དུ་སྦྱངས་ལ། བློ་དེ་ལྟ་བུ་སྐྱེས་པའི་ཚེ་ན། ཐར་པའི་ཐབས་བསླབ་
པ་གསུམ་ལ་འབད་པར་བྱ་གསུང་། དེ་ལྟར་འཁོར་བ་སྡུག་བསྔལ་གྱི་རང་་་་་
བཞིན་དུ་བསྒོམས་པས། ཡིད་ཕྱུང་ནས་དེ་དང་བྲལ་བར་བྱེད་པ་ལ། རྒྱུ་ཀུན་
འབྱུང་སྤང་དགོས་པར་སྟོན་པ་ནི། ཉན་པོར་ཕྱིས་སུ་ལ་ནི་གསུངས་པ། །
འཁོར་བ་ཐོག་མེད་ལུང་དང་རིགས་པས། །གཅིག་ཏུ་ཆད་པར་གསུངས་ཏེ་དེ་
ཡང་། །ནམ་མཁའ་ལ་ནི་ཐ་མ་མེད་བཞིན།།སེམས་ཅན་དག་ཀྱང་དེ་ཙམ་ཡིན་
ནོ། །མར་མ་གྱུར་པ་གཅིག་ཀྱང་མེད་གསུང་། །ནམ་མཁའི་ཕྱོགས་ནི་འདིར་མ་
སྐྱེས་པའི། །ཕྱོགས་དེའང་ཅུང་ཟད་རྙེད་མིན་གསུངས་པས། །བདག་ཅག་
འཁོར་བར་ཡུན་རིངས་རྟག་འཁྱམས། །དེ་ཡི་རྒྱུ་རྩ་རང་གི་ཉོན་མོངས། །དེ་ཡི་
གཙོ་བོ་མ་རིག་པ་སྟེ། །དེ་ཡིས་ཡན་ལག་བཅུ་གཉིས་བསྐྱེད་པས། །རྟག་ཏུ་
འཁོར་བ་རྒྱུན་མི་འཆད་འགྱུར། །དེ་ཟློག་དུས་ནི་ད་རེས་ཁོ་ན། །ཐབས་ནི་
བསླབ་པ་གསུམ་པོ་དག་ཡིན། །དེ་ཡང་མདོར་བསྡུས་དད་དང་ཤེས་རབ། །དེ་
གཉིས་སྦྱངས་ན་ཐམས་ཅད་དེར་འདུས། །དེ་བས་དེ་གཉིས་རྟག་ཏུ་སྦྱང་བྱ། །
.225.

ཇོ་བོ་ལྷ་འབྲི་སྒང་པས་མཛད།
མན་ངག་དེ་ཡིན་དེ་བས་དེ་བྱ། །ཞེས་གསུངས་སོ། །དེ་ཡང་དགེ་བཤེས་
ཏོ་བ་ཉན་པོ་ན་བཞུགས་པའི་དགུན་ཅིག །ཕྱིས་སུ་སྟོན་པ་བློ་གྲོས་སྙིང་པོ་
བྱ་བ་ལ་འདི་རྣམས་གསུངས་པ་སྟེ། འཁོར་བ་སྡུག་བསྔལ་དང་། ལས་དང་
ཉོན་མོངས་གསུམ་ཟོ་ཆུན་གྱི་རྒྱུན་ལྟར་འཁོར་བ་ཐོག་མ་མེད་པའི་དུས་ནས་་་
འཁོར་བའི་ལུང་ནི། འཁོར་བ་ཐོག་མ་མེད་པའི་མདོ་ནས་ཀྱང་གསུངས་ལ།
ལུང་དེ་ངེས་དོན་ཡིན་པར་སློབ་དཔོན་ཀླུ་སྒྲུབ་ཀྱིས་གཏན་ལ་ཕབ་སྟེ། མ་ཡི་
ཐུག་མཐའ་རྒྱ་ཤུག་ཚིག་གུ་ཙམ། །ཞེས་པ་ལ་སོགས་པ་གསུང་། དེ་ལྟར་ཡིན་
པར་རིགས་པས་དཔྱད་ཀྱང་གནོད་པ་མེད་པའི་ཚད་མ་བྱ་བ་ཡིན་ཏེ། སྐྱེ་བ་
འདི་ཡོད་པས་སྔ་མ་དང་ཡང་སྔ་མ་ལ་སོགས་པ་ཡོད་པས་ཐོག་མ་མེད་པར་་་་་
གྲུབ་པ་ཡིན། གལ་ཏེ་ཐོག་མ་ཡོད་ན་རྒྱུ་མེད་ལས་སྐྱེ་བར་འགྱུར་བས་སོ། །དེ་
བས་ན་འཁོར་བ་ལ་ཐོག་མ་མེད་པས་ལུང་དང་རིགས་པ་གཉིས་ཀས་གྲུབ་་་་་་
པས། གཅིག་ཏུ་ཆད་དེ་དེ་ལྟར་ངེས་པ་ཡིན་ལ། དེ་ལྟར་ཡིན་ཙ་ན་སེམས་ཅན་
གཅིག་གིས་གཅིག་གི་མ་བྱས་པའི་མཐའ་མི་མངོན་པ་ཡིན། དེ་ཡང་སྤྱིར་ནམ་
མཁའ་ལ་མཐའ་མེད་པ་ལ། ནམ་མཁས་གར་ཁྱབ་ཏུ་འཇིག་རྟེན་གྱི་ཁམས་
ཀྱིས་ཁྱབ། དེ་ཐམས་ཅད་དུ་སེམས་ཅན་གྱིས་ཁྱབ་དེ་ཡང་མང་ཉུང་ལ་སོང་ན་
ཐ་མལ་པའི་མིག་གིས་མཐོང་བའི་སྟོང་གསུམ་གྱི་སེམས་ཅན་པས། ལྷའི་མིག་
གིས་ཤིང་རྟའི་འཕང་ལོ་ཙམ་ཅིག་ལ་མཐོང་བ་མང་བས་འགྱུར་བསྒྲེས་པས།
ས་བཅུའི་བྱང་ཆུབ་སེམས་དཔའ་མཐོང་བའི་སྟོང་གསུམ་གྱི་སེམས་ཅན་པས།
དེ་བཞིན་གཤེགས་པས་ཤིང་རྟའི་འཕང་ལོ་ཙམ་ཅིག་ལ་མཐོང་བའི་སེམས་་་་་་
ཅན་མང་བར་གསུང་། དེ་ཙམ་ཅིག་ལ་འོ་སྐོལ་གྱི་མ་མ་བྱས་པའི་སེམས་ཅན་
གཅིག་ཀྱང་མེད་གསུང་། དེ་ཡང་མ་ལན་རེ་བྱས་པ་ལྟ་བུ་མ་ཡིན་ཏེ། རེ་རེས་
ཀྱང་མ་དཔག་ཏུ་མེད་པ་བྱས་པར། འཁོར་བ་ཐོག་མ་མེད་པའི་མདོ་ལས་
གསུངས། འཇིག་རྟེན་གྱི་ཁམས་དེ་ཙམ་ཅིག་ལ། འདིར་མ་སྐྱེས་བྱ་བའི་ས་
།·226.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འཁར་བའམ་ཁབ་རྩེ་གཟུགས་ས་མི་རྙེད་པར་བ་ཚ་ཆུ་ཀླུང་གི་མདོ་ལས་
གསུངས་ལ། གཞན་ཡང་གླིང་བར་གང་དུ་མི་གནས་ཆུ་བོ་དེ་ཡོད་མིན། །ཡུལ་
ཕྱོགས་གང་དུ་གནས་མ་བཅས་པའི་གནས་དེ་མེད། །གང་དུ་མ་སོན་ནམ་་་་་
མཁའི་ཕྱོགས་དེའང་ཡོད་མིན་ན། །འོན་ཀྱང་འཁོར་བ་པ་ལ་ཆགས་བྲལ་མེད་
གསུང་། །དེ་བས་ན་རང་ཅག་འཁོར་བ་འདིར་ཡུན་རིང་དུ་འཁྱམས་ཏེ། ཡུན་
རིང་ཐུང་གི་རྒྱུ་མེད་ཐོག་མ་མེད་པ་ནས་འཁྱམས་པ་ཡིན་གསུང་། དེའི་རྒྱུ་ཅི་
ཡིན་ན། ལས་དང་ཉོན་མོངས་པའི་ཀུན་འབྱུང་ཡིན། དེའི་ཡང་རྩ་བ་ཉོན་
མོངས་པ་ཡིན་ཏེ། ཉོན་མོངས་པ་མེད་ན་ལས་ཕྱི་མ་མི་གསོག །སྔ་མ་ཡོད་ཀྱང་
ཆུ་མེད་པའི་ས་བོན་ལྟར་འགྲོ་བ་ཡིན། ཉོན་མོངས་པ་མ་རིག་པ་སྲེད་ལེན་
གསུམ་གྱི་གཙོ་བོ་ཡང་མ་རིག་པ་ཡིན་ཏེ། མ་རིག་པ་ཡོད་ན་རྟེན་འབྲེལ་བཅུ་
གཉིས་བར་མ་ཆད་པའི་ཚུལ་གྱིས་འཁོར་བ་རྒྱུན་མི་འཆད་པར་འགྱུར་ཏེ། རྒྱུ་
འབྲས་ལ་རྨོངས་པའི་མ་རིག་པས་ནི། བསོད་ནམས་མ་ཡིན་པའི་འདུ་བྱེད་ཀྱི་
བག་ཆགས་རྣམ་ཤེས་ལ་ས་བོན་དུ་བཞག་པ་དེ། སྲེད་ལེན་གཉིས་ཀྱིས་གསོས་
བཏབ་པས་ངན་སོང་གི་མིང་དང་། གཟུགས་ཀྱིས་མྱུ་གུ་མངོན་པར་གྲུབ་ནས་
རྒྱུན་མི་འཆད་ལ། བདེ་ཁོ་ན་ཉིད་ལ་རྨོངས་པའི་མ་རིག་པས་ནི། བསོད་ནམས་
དང་མི་གཡོ་བའི་ལས་མངོན་པར་འདུ་བྱས་པས། ལས་ཀྱི་བག་ཆགས་རྣམ་
ཤེས་ལ་ས་བོན་དུ་བཞག་པ་སྲེད་ལེན་གཉིས་ཀྱིས་གསོས་བཏབ་པས། ལས་
ནུས་པ་མཐུ་ཅན་དུ་གྱུར་ཏེ། འདོད་ཁམས་ཀྱི་ལྷ་མི་གཉིས་དང་། ཁམས་གོང་
མའི་མིང་དང་གཟུགས་ཅི་རིགས་སུ་འགྲུབ་པར་འགྱུར་བའི་སྒོ་ནས། འཁོར་
བ་རྒྱུན་མི་འཆད་པར་འགྱུར་བས་ན་རང་ལོག་མི་འོང་བཟློག་དགོས་གསུང་།
དེ་བཟློག་པའི་དུས་ད་རེས་དལ་འབྱོར་གྱི་ལུས་ཐོབ། སངས་རྒྱས་ཀྱི་བསྟན་པ་
དང་ཕྲད་པའི་དུས་ད་རེས་ཁོ་ན་ཡིན། ཟློག་པར་བྱེད་པའི་ཐབས་བསླབ་པ་
གསུམ་ཡིན། དེ་ཡི་ཡང་གཅོ་བོ་ཤེས་རབ་ཀྱི་བསླབ་པ་ཡིན་ཏེ། རིག་པ་ཤེས་
.227.

ཇོ་བོ་ལྷ་འབྲི་སྒང་པས་མཛད།
རབ་ཡོད་ན་མ་རིག་པ་ལྡོག།དེ་ལོག་ན་རྟེན་འབྲེལ་ཡན་ལག་བཅུ་གཉིས་ལྡོག་
པར་གྱུར་བས་སོ། །རིག་པ་ཤེས་རབ་དེ་ལྟ་བུ་རྒྱུད་ལ་སྐྱེ་བར་བྱེད་པ་ལ་ཏིང་
འཛིན་དགོས། ཏིང་ངེ་འཛིན་ལ་ཚུལ་ཁྲིམས་དགོས། ཚུལ་ཁྲིམས་ལས་འབྲས་
ལ་ཡིད་ཆེས་དད་པ་ཡོད་ན་ཡོང་བས། མདོར་བསྡུས་ན་དད་པ་ཤེས་རབ་་་་་
གཉིས་སུ་འདུས་པས། དེ་གཉིས་བྱང་བར་གསུང་། དེ་ཡང་དད་པས་ནི་ཤེས་
རབ་སྒོམ་པའི་རྟེན་མངོན་པར་མཐོ་བ་སྒྲུབ་པར་བྱེད་ལ། ཤེས་རབ་ཀྱིས་ནི་
འཁོར་བ་དངོས་སུ་བཟློག་ནས་ངེས་པར་ལེགས་པ་ཐོབ་པར་བྱེད་པས་ན།
མན་ངག་ཆེན་པོ་དད་པ་དང་ཤེས་རབ་སྦྱོང་བར་དེ་ཡིན་པས། རྟག་ཏུ་དེ་
གཉིས་སྦྱང་བྱ་གསུང་། མདོ་ལས་ཀྱང་། དད་པ་ཤེས་རབ་དེས་ནི་ཡོངས་སུ་
ཟིན་གྱུར་ན། །ས་གཉིས་ཤིན་ཏུ་འདས་ཏེ་བྱང་ཆུབ་མཆོག་ཐོབ་འགྱུར། །ཞེས་
གསུངས་སོ། །དེ་ལྟར་སྡུག་བསྔལ་རྒྱུ་དང་བཅས་པ་དེ་སྤངས་ཙ་ན་དེ་དང་
བྲལ་བའི་འགོག་པ་མངོན་དུ་འགྱུར་བར་སྟོན་པ་ནི། འཁོར་བའི་ཁང་ཆེན་
འདི་ལ་སྒོ་མང་། །གང་ནས་བྱུང་ཡང་ཕྱིར་ནི་ཐོན་ཏེ། །གསང་སྔགས་ཕ་རོལ་
ཕྱིན་ལམ་མཐའ་ཡས། །ལམ་གཅིག་ཉིད་ཀྱི་འང་རེ་རེ་ཀྱང་ཐར། །རབ་འབྲིང་
གཅིག་ལ་རྣལ་མར་སྐྱེས་ཀྱང་། །དེ་ཉིད་ཀྱིས་ཀྱང་དེ་ནས་ཐར་ཏེ། །ཐར་ལམ་
གང་ཡང་མེད་པ་ཅི་འདྲ། །ཞེས་གསུངས་སོ། །དེ་ཡང་དགེ་བཤེས་པོ་ཏོ་བ
འདའ་ཁ་ཙ་ན། པོ་ཏོ་བའི་ཁྱམས་ཆུང་ན་གྲལ་བྱས་ནས་ཡོད་པའི་དུས་ན་
འདི་རྣམས་གསུང་སྟེ། པོ་ཏོ་བའི་ཡབ་ཀྱི་མཆོད་གནས་སློབ་དཔོན་སྦ་སྒོམ་བྱ་
བ་དེས། ཡབ་སྲས་མཇལ་བའི་མདོ་ནས་ཁམས་དྲུག་གི་རབ་ཏུ་དབྱེ་
གསུངས་པ་དེ་ལ་བརྟེན་ནས་བསྒོམས་པས། སེམས་གནས་པའི་ཏིང་ངེ་འཛིན་
་ལ་སྐྱེས། དེ་ལ་བརྟེན་ནས་མངོན་ཤེས་བག་ཙམ་ཡང་བྱུང་བས། ཡི་དྭགས་ཀུན་
ཡང་ཆོས་དངོས་སུ་གསུང་བ་ཅིག་ཡོད་པ་ལ། དགེ་བཤེས་པོ་ཏོ་བས་ནུབ་
གཅིག་ཁོང་གི་ཟླ་ལ་གཟིམས་པས། དེའི་ནུབ་མོ་པོ་ཏོ་བའི་ཐུགས་ལ། ངའི་
•228-

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སློབ་དཔོན་འདི་ཇོ་བོའི་བཀའ་བརྒྱུད་ཅིག་དང་ཕྲད་ན་འོང་བ་ལ་སྙམ་དུ་་
དགོངས་པ་ཅིག་བྱུང་བ་ལ། དེའི་ནུབ་མོ་རྨང་ལམ་ན། སུམ་འཕྲང་གི་ཐད་དེ་
ཡིན་པ་སྙམ་བྱེད་པ་ཅིག་ན། ཁང་པ་ཆེན་པོ་སྒོ་མང་པོ་ཅན་ཅིག་འདུག་པ་ལ།
སྒོ་ལ་ལ་སྔོན་འགྲུས་ད་ལྟ་མི་འགྱུར་བར་འདུག །ལ་ལས་སྔོན་ཡང་མ་འགྱུས་
ད་ལྟ་ཡང་མི་འགྱུ་བར་འདུག །ལ་ལ་སྔོན་དང་ད་ལྟ་གཉིས་ཀ་འགྱུར་བར་
འདུག །དེ་རྣམས་གང་ལ་འོངས་ཀྱང་ནང་གཅིག་ཏུ་འོང་བར་འདུག །གང་
ནས་ཐོན་ཀྱང་ཕྱིར་ཐོན་པ་ཅིག་རྨིས་པ་དང་། གཉིད་སད་པ་དང་སྔར་གྱི་་་་་
རྣམ་རྟོག་དེ་དྲན་ནས། རྣམ་པར་ཐར་པའི་སྒོ་བསམ་གྱིས་མི་ཁྱབ་བྱ་བ་ཡིན་
ཏེ། ཁོང་གི་ལུགས་དེ་ཡང་ལམ་བཤའ་མ་ཅིག་ཡིན་པར་འདུག་སྙམ་པ་ཅིག་
བྱུང་གསུང་སྐད། སློབ་དཔོན་དེ་དང་ཇོ་བོ་ཡང་མཇལ་ནས་ཞུས་པས། དེའི་
སྟེང་དུ་བྱམས་པ་དང་སྙིང་རྗེ་སྣོན་ལ་སྒོམས་གསུངས་པས། དེའི་སྒོམ་ཐབས་
ཅིག་བསླབས་ནས། ཁྱོད་ཀྱི་འདི་ལ་འཇམ་དཔལ་དང་སྤྱན་རས་གཟིགས་་་་་
རྣམས་ཀྱིས་འཆོས་པར་འོང་ཅིག་བྱ་བ་ཡང་གསུངས་པ་ལགས་པར་གདའ།
དགེ་བཤེས་སྟོན་པས་ཆོས་ལ་རང་ཞུགས་བཏུབ་བམ་ཞུས་པས། ཕ་རོལ་ཏུ་
ཕྱིན་པ་ལ་མ་ནོར་ན་བཏུབ། སྔགས་ལ་ཡེ་མི་བཏུབ་གསུང་སྐད། ཁོང་དང་
རང་ཞུགས་ཀྱང་མིན་པར་སྔོན་བསྒོམས་བསྒོམས་པའི་བག་ཆགས་འཐུག་པོ་་་
རྒྱུད་ལ་ཡོད་པ་སད་ནས་ལམ་གྱི་འཕྲོ་བླངས་པ་ཡིན་པ་འདྲ་སྟེ། གཙོ་བོ་རྒན་
པོ་ཁོང་ལ་མ་གུས་སེ་བ་ཅིག་ཡོད་པ་དེས། ནུབ་གཅིག་ཁོང་གི་དྲུང་དུ་ཉལ་
བས། སྔོན་གྱི་དྲང་སྲོང་རྒད་པོའི་དྲུང་དུ་ཉལ་ནས་འདུག་པ་རྨིས་པས། དེ་
ནས་གུས་སུ་སོང་བྱ་བ་ཡང་གསུང་། དེ་ལ་ཁང་མོ་ཆེ་དང་འདྲ་བ་ནི་སྲིད་པའི་
རྩེ་མོ་ནས། མནར་མེད་པའི་བར་གྱི་ཁམས་གསུམ་འཁོར་བའོ། །སྒོ་མང་པོ་
དང་འདྲ་བ་ནི་ཐར་པའི་ལམ་གྱི་འཇུག་སྒོ་མང་པོ་ཡོད་པའོ། །སྒོ་གང་ནས་
བྱུང་ཡང་ཕྱིར་ཐོན་པ་ལྟ་བུ་ནི། དཔེར་ན་དེད་དཔོན་ཆེན་པོ་སིངྒ་ལས་ཚོང་
229.

ཇོ་བོ་ལྷ་འབྲི་སྒང་པས་མཛད།
པ་མང་པོ་ཁྲིད་ནས། རྒྱ་མཚོ་ལ་ནོར་བུ་རིན་པོ་ཆེ་འདོན་དུ་ཕྱིན་པ་དང་།
དུས་དང་རྗེས་སུ་མི་མཐུན་པའི་རླུང་བྱུང་ནས། སྲིན་མོའི་གླིང་དུ་བསྐྱལ་བས་
སྲིན་མོར་མ་ཤེས་ཏེ་བུད་མེད་རང་ཡིན་སྙམ་ནས། བཟའ་མིར་བྱས་ནས་ཡོད་
པའི་ཚེ་བུད་མེད་རྣམས་ན་རེ། ཁྱེད་ལྷོའི་ལམ་དུ་མ་འགྲོ་ཞིག་ཟེར། སིངྒ་ལས་
ཕྱིན་པས། ལྕགས་མཁར་སྒོ་མེད་ཅིག་འདུག་པ་དེའི་རྩ་ན་ཤིང་གཅིག་འདུག་
པས། དེ་ལ་འཛེགས་ནས་བལྟས་པས། ནང་ན་ཀུ་རིང་ངེ་འཛམ་བུ་གླིང་པའི་
ཚོང་པ། བུ་བུ་མོ་ཕ་མ་ཟེར་གྱིན་འདུག་ནས། སུ་ཡིན་བྱས་པས་འཛམ་བུ་གླིང་
པའི་ཚོང་པ་ཡིན་ཏེ། མི་འདོད་པའི་རླུང་གིས་སྲིན་མོའི་གླིང་དུ་བསྐྱལ་སྲིན་མོ་
དང་བཟའ་མི་བྱས་ནས་སྐྱིད་རབ་ཡོད་ཙ་ན། ཚོང་པ་ཕྱི་མ་བྱུང་བས་འདིར་
བཅུག་སྟེ། ད་རེ་རེ་ནས་བསད་ཅིང་ཟའོ་ཟེར། འོ་ན་མི་འབྲོས་པར་བྱས་པས་
འབྲོས་ཐབས་མེད་ཟེར། འོ་ན་ངེད་ལ་འབྲོས་ཐབས་ཡོད་དམ་བྱས་པས་་་་་་
གཅིག་ཡོད་དེ། ཉ་ཤི་གསོ་སྦྱོང་གི་དུས་སུ། རྟ་སྤྲིན་གྱི་ཤུགས་ཅན་བྱ་བ་འབྲས་
ཀྱི་ལྗང་པ་ལ་ཟོས། ཆུར་འཐུང་གསེར་གྱི་བྱེ་མ་ལ་བསྒྲེ་ལོག་བྱས་ནས། འཛམ་
བུ་གླིང་དུ་སུ་འགྲོ་ཟེར་དུ་འོང་གི་དེ་ཙ་ན་དེར་འགྲོ་གྱིས་ལ་ཐོང་། ཁོ་ལ་་་་
འཇུས་པ་ཐམས་ཅད་ཐར་བ་ཡིན་གྱི། ཕྱི་མིག་མ་ལྟ་ཟེར་ནས་ཚོང་པ་རྣམས་
ལ་དེ་སྐད་བརྗོད་ནས་རྟའི་དྲུང་དུ་ཕྱིན་ཙ་ན། སྲིན་མོས་མི་སྡུག་པའི་རྒྱལ་་་་
མཚན་བྱ་བ་གཡོས་པས་ཚོར་ཏེ། རྒྱ་མཚོའི་འགྲམ་དུ་ཕྱིན་ནས་སྨྲེ་སྔགས་་་་
བཏོན་པས། ཕྱི་མིག་བལྟས་པས་བྲུལ་ནས་སྲིན་མོས་ཁྱེར། སིངྒ་ལ་གཅིག་ཏུ་
ཐར་པས་ལྷས་ཚིགས་སུ་བཅད་པ་བྱས་ཏེ། སངས་རྒྱས་བསྟན་ལ་བླུན་པོའི་མི༎
བྱ་བ་ལ་སོགས་པ་དང་། ཡང་ཤེས་རབ་ལྡན་པའི་མི་གང་དག །ཅེས་པ་ལ་
སོགས་པ་གསུངས་པ་བཞིན་དུ།། མི་ཁོམ་པར་སྐྱེས་པ་རྣམས་ནི། ལྕགས་
ཁང་སྒོ་མེད་དུ་ཆུད་པ་དང་འདྲ་བས་ཅིའི་བྱ་ཐབས་ཀྱང་མེད་གསུང་། དལ་
འབྱོར་ཐོབ་པ་རྣམས་ནི་འབྲོས་པ་ཡོད་ན། བསྙེན་གནས་ནས་རིག་པ་འཛིན་
-230.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པའི་བར་གྱི་སྒོ་གང་ནས་བྱུང་ཡང་། འཁོར་བའི་ཁང་པ་ནས་ཕྱིར་ནི་ཐོན་ཏེ།
འབྲོས་མཁན་རང་མེད་གསུང་། འབྲོས་མཁན་ཡོད་ན་གསང་སྔགས་ལ་ཐབས་
ཀྱི་བྱེ་བྲག་དཔག་ཏུ་མེད་དེ། རྒྱུད་སྡེ་བཞི་ལས་འཕྲིན་ལས་བཞིའི་སྒྲུབ་ཐབས་
ཀྱི་བྱེ་བྲག་དཔག་ཏུ་མེད་པ་གསུངས་པའི་གང་རུང་རེ་རེ་རང་ལ་སྒྲུབ་པ་་
བཤའ་མ་ཅིག་བྱས་ཀྱང་ཐར་གསུང༌། སྒྲུབ་ཐབས་རེ་རེ་ལ་ཡང་འཕྲིན་ལས་
བཞི་པོ་ཚང་བར་ཡོད་པ་ཡིན་ཏེ། མངོན་སྤྱོད་ཀྱི་འཕྲིན་ལས་བྱ་བ་ནི། སྙིང་
རྗེའི་གཞན་དབང་དུ་གྱུར་པས་རང་ཐེད་ལ་བཏང་ནས་བསྒྲལ་བའི་ཞིང་བཅུ་
ལ་སོགས་པ་དེ་སྔ་མ་བས་ཀྱང་གནས་མཐོང་བ་གཅིག་ཏུ་སྦས་ནས་གཏོང་
ནུས་པ་དེ་ཙ་ན་སྡིག་པ་མི་འོང་གི་སྟེང་དུ་ཡང་འཁོར་བ་འདི་ཙམ་ཕྱིར་་
བསྙིལ་ཏོ་བྱ་བ་ལ་སོགས་པ་གསུངས་པ་ཡིན་ན། ད་ལྟ་ཅི་བུ་རེ་རེ་སྟོར་བ་ལ་
ཡང་བསྟན་པ་བཤིག་གོ་ཟེར་ནས། ལས་སྦྱོར་དངོས་མཇུག་གསུམ་ཚང་བར་
བྱེད་པ་ནི། དམྱལ་བར་འགྲོ་ངེས་པ་ཡིན་པས། དགེ་བཤེས་སྟོན་པའི་ཞལ་ནས།
རྒ་སྒོམ་ཁྱེད་ལྟ་བུའི་བྱང་ཆུབ་སེམས་དཔའ་ལ་གནང་རེ་ཤི་བྱ་བ་དེ་ཡིན
གསུང་། དེས་ན་ཕ་རོལ་ཏུ་ཕྱིན་པའི་ལམ་ལ་ཡང༌། སངས་རྒྱས་ཀྱི་ཡོན་ཏན་
དང་། དེ་ཡོད་པར་ཡིད་ཆེས་པ་གཅིག་པུ་ལ་ཞུགས་ཀྱང་དེས་ཆོས་ཡོ་བསྐུལ་
ནས་འོང་ལ། དེ་བཞིན་དུ་དལ་འབྱོར་རྙེད་དཀའ་བ་དང་། མི་རྟག་པ་དང་
ལས་དང་ལས་ཀྱི་རྣམ་པར་སྨིན་པ་ལ་ཡིད་ཆེས་པ་སྟེ། སྐྱེས་བུ་ཆུང་ངུའི་ཆོས་
དེ་རྣམས་ཀྱི་གང་རུང་ཅིག་ལ་རྣལ་མར་སྐྱེས་ཀྱང་། དེས་ཆོས་ཡོ་བསྐུལ་ནས་
འོང་། དེ་བཞིན་དུ་འཁོར་བ་སྡུག་བསྔལ་ཀྱི་རང་བཞིན་ལ་ཡིད་བྱུང་ནས།
མགོ་ལ་མེ་འབར་བ་གསོད་པ་བས། ཐར་པ་ལ་རིངས་པའི་བརྩོན་འགྲུས་བྱུང་
ཙ་ན་སྐྱེས་བུ་འབྲིང་གི་བློ་སྐྱེས་པ་ཡིན་ཏེ། དེས་ཀྱང་འཁོར་བ་ནས་ཐར་པ་
ཡིན། དེ་ནས་རང་གི་ཉམས་ལ་དཔགས་ནས། སེམས་ཅན་ཐམས་ཅད་ལ་
བྱམས་པ་དང་སྙིང་རྗེ་དང་བྱང་ཆུབ་ཀྱི་སེམས་དང༌། ཆོས་ཐམས་ཅད་སྐྱེ་བ་
231·

ཇོ་བོ་ལྷ་འབྲི་སྒང་པས་མཛད།
མེད་པ་གཅིག་པུས་ཀྱང་ཆོས་ཡོ་བསྐུལ་ནས་འོང་སྟེ། སྐྱེ་བ་མེད་པ་ཤེས་པ་
ཙམ་གྱིས་མི་ཆོག དེ་མངོན་སུམ་དུ་རྟོགས་དགོས་ལ། དེ་ལ་བསྐལ་པ་གྲངས་
མེད་པར་གོམས་པར་བྱེད་དགོས། དེ་ལ་ཚུལ་ཁྲིམས་མ་བསྲུངས་ན་ངན་སོང་
དུ་སྐྱེ་བས་སྟོང་པ་ཉིད་སྒོམ་པ་རྒྱུན་འཆད། སྦྱིན་པ་མ་བཏང་བས་དབུལ་པོར་
སྐྱེས་ནས་འཚོ་བ་གཞན་གྱི་ངོར་ལྟ་བར་སོང་ཙ་ན། སྟོང་པ་ཉིད་བསྒོམ་པར་
མི་ནུས། བཟོད་པ་མ་བསྒོམས་ན་གཟུགས་མི་སྡུག་པས་གདམས་ངག་སྣོད་དུ་
མ་གྱུར་པས། དམ་པ་རྣམས་ཀྱིས་མི་དགོངས། བྱམས་སྙིང་རྗེ་མ་བསྒོམས་ན་
ཉན་ཐོས་སུ་འགྲོ་བས་བྱམས་སྙིང་རྗེ་སྒོམ་དགོས། དེ་ལྟར་བྱས་པའི་དགེ་བ་
རྫོགས་པའི་བྱང་ཆུབ་ཏུ་མ་བསྔོས་ན། བར་མ་དོར་ཟད་དེ་འགྲོ་བས་བསྔོ་བ་
བྱེད་དགོས། དེ་ལྟར་མཐུན་རྐྱེན་ཚང་ནས་སྟོང་པ་ཉིད་སྒོམ་པར་བྱེད་པ་ལ་
གདམས་ངག་དགོས། དེ་སྟོན་པའི་དགེ་བའི་བཤེས་གཉེན་བྱང་ཆུབ་སེམས་
དཔའ་བློ་ཆེ་བ་དང་། མཐུ་ཆེ་བ་ཅིག་མིན་པ། གཞན་གྱིས་སྟོན་མི་ནུས་པས།
དེ་དང་འཇལ་བར་བྱེད་པ་ལ། བྱང་ཆུབ་སེམས་དཔའ་རྣམས་ལ་ཤིན་ཏུ་གུས་
པར་བྱེད་དགོས་པས། སློབ་དཔོན་ཟླ་བ་གྲགས་པ་སྔགས་དང་ཕ་རོལ་ཏུ་ཕྱིན་
པ་གཉིས་ཀའི་བདག་པོ་དེས་འདི་སྐད་གསུངས་ཏེ། །རྟག་ཏུ་ཚུལ་ཁྲིམས་ཡང་
དག་བླངས་ལ་གནས། །སྦྱིན་པ་གཏོང་ཞིང་སྙིང་རྗེ་བསྟེན་པར་བྱེད། །བཟོད་
པ་སྒོམ་ཞིང་དེ་ཡི་དགེ་བ་ཡང་། །རྫོགས་པའི་བྱང་ཆུབ་ཏུ་ནི་བསྔོ་བྱེད་ཅིང་། །
བྱང་ཆུབ་སེམས་དཔའ་ལ་ནི་དད་བྱེད་པའོ། །ཞེས་གསུངས་སོ། །དགེ་བཤེས་
ཕུ་ཆུང་བའི་ཞལ་ནས། ཆོས་ཐམས་ཅད་དྲ་མིག་བཞིན་དུ་གོ་དགོས་གསུང་།
དྲ་བའི་མིག་རྣམས་མ་འདྲེས་པར་སོ་སོ་ན་འདུག་པ་ལ་སྣ་གཅིག་ནས་འཐེན་་
རྭ་བྱས་ན་ཡོ་འགུལ་བ་ལྟར་མ་འདྲེས་པར་ཡང་གོ་དགོས་ལ། གཅིག་ཏུ་ཡང་གོ་
དགོས་གསུང་། དགེ་བཤེས་པོ་ཏོ་བའི་ཞལ་ནས། ཆོས་ཐམས་ཅད་དགུ་གཞུར་
དུ་གོ་དགོས་གསུང་། དེ་ལྟར་འཁོར་བའི་དབང་པོ་འདི་ལ་ཐར་པའི་སྒོ་དཔག་
.232.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཏུ་མེད་པ་ཅིག་ཡོད་ཀྱང་། འོ་ཅག་ལ་སྒོ་ཡེ་མེད་པ་ལྟར་སོང་བ་དེ་ཅི་འདྲ་ཞེ་
གཞོག་རྩིག་པ་ལ་སྙེས་སེ་མཛད་ནས་གསུང་སྟེ། འོ་སྐོལ་རྣམས་འོལ་ཆུང་བྱ་
བའི་གཏམ་ཡིན་གསུང་། འོ་སྐོལ་གྱིས་དེ་ཡང་མ་བྱས་དེ་ཡང་མ་བྱས་པས། དེ་
ཡང་མ་བྱུང་དེ་ཡང་མ་བྱུང་བས། དེ་ཙུག་དེ་ཙུག་སོང་བ་ཡིན་ཏེ། ཆོས་གང་ལ་
ཡང་རུ་ཟིན་སོ་ཐེབས་མེད་པར་སོང་བ་ཡིན་གསུང་། དེ་སྟར་སོང་ན་འགོག་
པ་མངོན་དུ་མི་འགྱུར་བས། ཐར་པ་འགོག་པ་ཐོབ་པར་བྱེད་པ་ལ། ཆོས་མ་
ཡིན་པ་གཞན་ཅིས་ཀྱང་བྱར་མེད་སྙམ་པ་ཅིག་གིས་སྒྲུབ་དགོས་པར་སྟོན་པ་་་
ནི། མཁར་ཐོག་ལྕང་སྟོན་ལ་ནི་གསུངས་པ། །ངེད་ཅག་ཅུང་ཡང་འཁོར་བར་
ཡུན་རིང༌། །བཟློག་པའི་དུས་ནི་ད་རེས་ཁོ་ན། །ཐབས་ནི་འཇིག་རྟེན་མཐའ་
དག་མི་མཐུན། །མི་མཐུན་པ་ཡི་ཆོས་ལ་འཇུག་དགོས། །།དེ་ལའང་ཅིས་ཀྱང་
བྱར་མེད་ཅིག་དགོས། །འདི་ཡང་དགོས་དང་འདི་ཡང་དགོས་ཀྱིས། །མི་འོང་
ཅིས་ཀྱང་བྱར་མེད་པ་ལ། །དེ་རྣམས་གདོད་འོང་དེ་ལྟ་བུས་བཟློག །ཅེས་
གསུངས་སོ། །དགེ་བཤེས་མཁར་ཐོག་ན་བཞུགས་པའི་དུས་ན། སྐུ་ཁམས་ཨེན་
ཅིག་མ་བདེ་བ་ལས་དངས་ནས་པོ་ཏོར་འབྱོན་ཁ་ཙ་ན། ལྕང་སྟོན་ཟེར་བའི་
དགེ་བཤེས་ཉིད་དང་ཡུན་རིང་དུ་འགྲོགས་པ། སྔར་ར་སྒྲེང་དུ་ཡང་འགྲོགས་
བྱོན་པ་ཡིན་པས་འདུག །ཕྱིས་འདའ་ཙ་ན་ཡང་བཞུགས་ནས་གྲ་ས་དེའི་་་་་
གཉེར་ཁ་དང་མཛད་པ་ཅིག་འདུག་གསུང་། ཁོང་གིས་དགེ་བཤེས་ལ་ནས་
ཁལ་གཅིག །མར་རིལ་གཅིག །ཇ་སྲང་གཉིས་ཙམ་ཕུལ་ནས། དགེ་བའི་
བཤེས་གཉེན་ཡང་ཡུན་རིང་རབ་སྟེན་པ་ལ། རྒྱུད་ལ་ཆོས་ཀྱང་ཨ་ཅང་ཁོ་ན་
སྐྱེར་མ་འཚལ། དེ་སྟབས་སུ་བཞུགས་བགྱི་བ་ཡང་མི་འཚལ་བ་གདའ་བས།
གདམས་ངག་ཅིག་དང་བསྔོ་བ་ཅིག་ཞུ་བྱས་པའི་དུས་སུ་འདི་གསུངས་ཏེ།
ངེད་ཅག་འཁོར་བ་ཐོག་མ་མེད་པ་ནས་འདི་ཙམ་ཞིག་འཁྱམས་བྱ་བ་མེད་་་་་་
པར་འཁྱམས་པས་ན་ཡུན་རིང་ཐུང་གི་རྒྱུ་མེད། འདས་པའི་སངས་རྒྱས་་་་་
.233.

ཇོ་བོ་ལྷ་འབྲི་སྒང་པས་མཛད།
རྣམས་དང་ཡང་འོ་སྐོལ་རྣམས་ན་མཉམ་པ་ཡིན། ཁོང་སངས་རྒྱས་ནས་་
འཇིག་རྟེན་གྱི་ཁམས་རྡུལ་ཕྲ་རབ་ཀྱི་གྲངས་དང་མཉམ་པའི་བསྐལ་པ་མང་་
པོ་ལོན་ལོན་དུ། རང་ཅག་རྣམས་ད་རུང་འཁོར་བ་ལས་མ་འཕགས། བསྡོགས་
ཀྱང་མི་བྱེད་པར་བོབ་སེ་འདུག་པ་ཡིན་ན་འོ་སྐོལ་སྟང་བཟང་བར་མི་འདུག་་
གསུངས། སྔར་དེ་ཙམ་ཅིག་ཏུ་འཁྱམས་པ་ལ་རང་ལོག་མ་བྱུང་ཙ་ན། ད་ཡང་
རང་ལོག་མི་འོང་བས་ད་བཟློག་དགོས་པ་ཡིན་གསུང་། ཟློག་པར་བྱེད་པའི་
དུས་ཀྱང་ད་རེས་དལ་འབྱོར་ཐོབ་པའི་དུས་འདིར་ཡིན། མི་ཁོམ་པར་སྐྱེས་ན་
ཟློག་ཐབས་མེད། ད་རེས་ཟློག་པར་བྱེད་པ་ལ་ཚེ་འདི་འབའ་ཞིག་དོན་དུ་་་་་
གཉེར་བའི་འཇིག་རྟེན་པ་རྣམས་དང་སྤྱོད་པ་མི་མཐུན་པ་ཅིག་བྱེད་དགོས།
དེ་དག་དང་བསྟུན་པས་སྔར་ཡང་དེ་ཙམ་ཅིག་ཏུ་འཁོར་བར་འཁྱམས་པ
ཡིན་གསུང་། དེ་ལྟར་མི་མཐུན་པར་པོབ་སེ་བསྡད་པས་མི་འོང་བས། བསླབ་
པ་གསུམ་གྱི་ཆོས་ལ་འཇུག་དགོས། སུ་དང་ཡང་མི་མཐུན་པར་ཆོས་ལ་འཇུག་
པར་བྱེད་པ་ལ་སུ་ལ་ཡང་རག་མ་ལུས་པ་ཅིག་དགོས། དེ་ལ་ཚེ་འདིའི་བྱ་བ་
ཅིས་ཀྱང་བྱར་མེད་ཟེར་བ་ཅིག་དགོས་ཀྱི། མི་སྡེ་ལྷ་སྡེ་ལ་སོགས་པ་འདི་ཡང་
དགོས་འདི་ཡང་དགོས་སུ་སོང་བ་ཅིག་གིས་སུ་དང་ཡང་མི་མཐུན་པ་ཆོས་ལ་་
འཇུག་པ་མི་འོང་ཆོས་མིན་པ་གཞན་ཅིས་ཀྱང་བྱར་མེད་སྙམ་པ་ཅིག་ལ་
རྣམས་གདོད་འོང་བས། དེ་ལྟ་བུ་ཅིག་གིས་འཁོར་བ་བཟློག་དགོས་པ་ཡིན་
གསུང་། འོ་ན་འཁོར་བ་དེ་བཟློག་ཏུ་ཅང་བཏུབ་བམ་སྙམ་ན་བཏུབ་སྟེ། རང་
གི་སེམས་གདོད་མ་ནས་རྣམ་པར་དག་པ། སངས་རྒྱས་ཀྱི་ཐུགས་དང་ཁྱད་
པར་མེད་པ་ཅིག་ཡིན་པ་ལ། ཕྱིན་ཅི་ལོག་གི་དྲི་མ་གློ་བུར་བས་གཡོགས་པས།
བདག་མེད་པ་ལ་བདག་ཏུ་བཟུང་བས་ཆགས་སྡང་གིས་ལས་བསགས་པས་
སྡུག་བསྔལ་ཉམས་སུ་མྱོང་སྟེ། ལས་དང་ཉོན་མོངས་པ་དང་། སྡུག་བསྔལ་
གསུམ་ཟོ་ཆུན་གྱི་རྒྱུན་ལྟར་འཁོར་བ་དེ་ལ་འཁོར་བ་ཟེར་བ་ཡིན་ཏེ། དེ་དག་
夔·234.•

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གི་དུས་ཉིད་ན་དངོས་པོར་གྲུབ་པ་ཅི་ཡང་མེད། རྣམ་པར་རྟོག་པ་ཕྱིན་ཅི་
ལོག་ཅི་ཡང་མ་ཡིན་པའི་སྡུག་བསྔལ་རྨི་ལམ་དུ་ཆུས་ཁྱེར་བ་ལྟ་བུ་ཅིག་ཡིན་
ཏེ། འོ་སྐོལ་ལ་སྤང་རྒྱུ་མེད་པའི་སྤང་རྒྱུ་དཀའ་མོ་ཅིག་བྱུང་བ་ཡིན་ཏེ། དེ་སྤོང་
བར་བྱེད་པ་ལ་ཤེས་རབ་དགོས། དེ་ལ་ཏིང་ངེ་འཛིན་དགོས། དེ་ལ་ཚུལ་
ཁྲིམས་དགོས་པས། ཚུལ་ཁྲིམས་ལ་གནས་ནས་ཏིང་ངེ་འཛིན་སྐྱེ། དེ་ལས་ཤེས་
རབ་རྣམ་པར་མི་རྟོག་པའི་ཡེ་ཤེས་སྐྱེ་བ། རྣམ་རྟོག་གློ་བུར་བའི་དྲི་མ་དང་
བྲལ་བ་དེ་ལ། མྱ་ངན་ལས་འདས་པ་ཟེར་བ་ཡིན་པས། ཆོས་ལས། ཚུལ་ཁྲིམས་
ལ་ནི་གནས་ནས་ཏིང་ངེ་འཛིན་ཐོབ་སྟེ། ཏིང་ངེ་འཛིན་ཐོབ་ནས་ནི་ཤེས་རབ་
སྒོམ་པར་བྱེད། ཤེས་རབ་ཀྱིས་ནི་ཡེ་ཤེས་རྣམ་པར་དག་པ་ཐོབ། ཡེ་ཤེས་རྣམ་
པར་དག་པས་ཚུལ་ཁྲིམས་ཕུན་སུམ་ཚོགས་ཞེས་གསུང་། དེ་ལྟར་འབྲས་བུ་
འགོག་པ་ཐོབ་པར་བྱེད་པའི་ཐབས་སུ། འཇིག་རྟེན་མཐའ་དག་དང་མི་་་་་
མཐུན་པར་ཆོས་ལ་འཇུག་པར་བྱེད་པའི་ཆོས་དེ་རང་གང་ཡིན་སྙམ་ན། ལམ་
གྱི་བདེན་པ་ཡིན་པས་དེ་ལ་སློབ་པར་སྟོན་པ་ནི། སྦྲགས་སུ་གཞོན་ནུ་འོད་
ཟེར་གསུངས་པ། །འགྲོ་བའི་ན་དང་འཆི་བ་དག་ནི། །ན་རྒྱུ་ན་ཡིན་འཆི་རྒྱུ་
འཆི་ཡིན། །གློ་བུར་མ་ཡིན་དེ་ནི་གཉུག་མ། །དེ་ལས་ཡིད་བྱུང་དེ་མི་འདོད་
པས། །སྐྱེ་བ་སྤང་དགོས་དེ་ཡི་རྒྱུ་ནི། །ལས་དང་ཉོན་མོངས་ཉོན་མོངས་མེད་
ན། །ལས་ཀྱི་འབྲས་མིན་ཉོན་མོངས་སྲེད་ལེན། །མ་རིག་དང་གསུམ་མ་རིག་
མེད་ན།།མི་སྲིད་མི་ལེན་མ་རིག་གཙོ་བོ། །ཐབས་ཚུལ་ཀུན་གྱིས་མ་རིག་བཟློག་
བྱ། །ཟློག་བྱེད་རྒྱུ་ནི་བསླབ་པ་གསུམ་ཡིན། །དེ་ཙམ་དག་གིས་རང་ཉིད་ཞི་བ། །
ཐོབ་ཚུལ་དེ་ཡིན་དེ་ནི་ཐེག་དམན། །གཞན་ཡང་དེ་ལྟར་སློབ་པར་འདོད་་་་་
པས། །བསླབ་གསུམ་སློབ་པ་བྱང་ཆུབ་སེམས་དཔའ། །ཞེས་གསུངས་སོ། །དེ་
ཡང་དགེ་བཤེས་དེ་སྤྲགས་ན་བཞུགས་པའི་དུས་སུ། སྟོད་ལུངས་པའི་བཙུན་
པ་གཞོན་ནུ་འོད་ཟེར་བྱ་བ་ཁམས་ཆེར་མ་བདེ་བས། དེའི་རྐྱེན་གྱིས་སྐྱོ་བ་
·235.

ཇོ་བོ་ལྷ་འབྲི་སྒང་པས་མཛད།  ོ ོ  ོ
སྐྱེས་ནས་བློ་སྣ་དང་རིང་རྒྱང་གིས་སོང་བ་ཅིག་ཡིན་པ་འདྲ། དེ་ལ་འདི་་་་་་
རྣམས་གསུངས་གསུང་། དེ་ལ་སྤྱིར་བཞེད་པའི་དབང་དུ་བྱས་ན། པོ་ཏོ་བ་མི་
རྟག་པ་ལ་གཞི་བྱས་ནས་སྐྱེས་བུ་གསུམ་གསུང་། ཕུ་ཆུང་བ་རྟེན་འབྲེལ་ལ་
མཛད་ནས་གསུང་། སྤྱན་སྔ་བ་བདེན་པ་བཞི་ལ་མཛད་ནས་གསུང་སྟེ༌དོན
གཅིག་པ་ཡིན་གསུང་། ད་རེས་རྟེན་འབྲེལ་གྱི་སྒོ་ནས་ལམ་གྱི་སྒོམ་ཚུལ་་་་་
གསུངས་པ་ནི། སྤྱིར་འགྲོ་བ་རིགས་དྲུག་ཏུ་སྐྱེས་ཕྱིན་ཆད་ན་ཚ་དང་། འཆི་
བ་ལ་སོགས་པའི་སྡུག་བསྔལ་འབྱུང་བ་ནི། ན་རྒྱུ་ཅིག་ན་བ་རང་ཡིན། འཆི་
རྒྱུ་ཅིག་འཆི་བ་རང་ཡིན། དེ་ལ་མི་འོས་པ་གློ་བུར་དུ་བྱུང་བ་ལྟ་བུ་མ་ཡིན།
འཁོར་བའི་མཚན་ཉིད་དམ་རང་བཞིན་གཉུག་མ་ཡིན། འཁོར་བར་གནས་
རིང་ལ་དེ་ལས་མ་འདས་པ་ཡིན་གསུང་། རང་ཅག་དེ་ལས་ཡིད་བྱུང་ནས་དེ་
མི་འདོད་ན་སྐྱེ་བ་སྤོང་དགོས། དེ་ལ་རྒྱུ་སྤོང་དགོས། རྒྱུ་གང་ཡིན་ན་ལས་དང་
ཉོན་མོས་པ་གཉིས་ཡིན། དེ་ཡང་རྐྱེན་ཉོན་མོངས་པ་མེད་ན་ལས་ཡོད་ཀྱང་
སྦྱང་ནང་གིས་ས་བོན་ལྟར། ལས་ཀྱི་འབྲས་བུ་འབྱིན་མི་ནུས་པས། ཉོན་མོངས་
སྤོང་དགོས་པ་རང་གང་ལ་བྱ་ན། རྟེན་འབྲེལ་བཅུ་གཉིས་ཀྱི་དབང་དུ་བྱས་ན་
སྲེད་ལེན་གཉིས་མ་རིག་པ་དང་གསུམ་ཡིན་ཏེ། དེ་གསུམ་གྱི་གཙོ་བོ་ཡང་མ་
རིག་པ་ཡིན་ཏེ། བདག་ཏུ་རྨོངས་པའི་མ་རིག་པ་མེད་ན། ཁམས་གསུམ་ལ་
སྲེད་པ་མི་སྐྱེ་བས། ཁམས་གསུམ་དུ་ལུས་མི་ལེན་པས་ན། མ་རིག་པ་ནི་ཁམས་
གསུམ་དུ་སྐྱེ་བའི་རྒྱུའི་གཙོ་བོ་ཡིན་པས། ཐབས་ཚུལ་ཀུན་གྱིས་མ་རིག་བ་ཟློག་
པར་བྱེད་དགོས་ཆོས་ཐམས་ཅད་མ་རིག་པའི་གཉེན་པོར་ཅི་འགྲོ་བྱེད་དགོས་
པ་ཡིན་གསུང་། དེ་ཡང་མ་རིག་པ་དངོས་སུ་ཟློག་པར་བྱེད་པའི་རྒྱུ་ནི།རིག་པ་
ཤེས་རབ་ཡིན། དེ་ལ་ཏིང་ངེ་འཛིན་དགོས། དེ་ལ་ཚུལ་ཁྲིམས་རྣམ་པར་དག་
པ་དགོས་པས། དེ་གཉིས་བརྒྱུད་པའི་རྒྱུ་ཡིན་ཏེ། ཚུལ་ཁྲིམས་རྣམ་པར་དག་པ་
ལ་བརྟེན་ནས་ཏིང་ངེ་འཛིན་སྐྱེ། དེ་ལ་བརྟེན་ནས་ལྷག་མཐོང་ཤེས་རབ་སྐྱེ།
·236·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཤེས་རབ་ཀྱི་ནི་ཉོན་མོངས་པ་སྤངས་པས་ལས་མི་གསོག །ལས་མ་བསགས་
པས་ཁམས་གསུམ་དུ་སྐྱེ་བ་མི་ལེན་པས། ན་བ་དང་འཆི་བ་ལ་སོགས་པའི་
སྡུག་བསྔལ་ཞི་བའི་མྱ་ངན་ལས་འདས་པ་གཉིས་ཐོབ་པའི་ཚུལ་ལམ། ལུགས་
དེ་ལྟར་ཡིན་ཏེ། དེ་ཉིད་ཙམ་དུ་དོན་དུ་གཉེར་བ་ཐེག་པ་དམན་ཏེ། ཐར་ཀྱང་
ཐར་པ་རོ་མེད་ཅི་ཞིག་བྱ་ཞེས་གསུངས་པས། རང་གི་ཉམས་ལ་དཔགས་པའི་
སྙིང་རྗེ་ཆེན་པོས་ཀུན་ནས་བསླངས་ནས། གཞན་དོན་དུ་བསླབ་པ་གསུམ་ལ་
སློབ་པར་བྱེད་པ་ནི། དཔེར་ན་རང་དང་རང་གི་ཕ་མ་ལ་སོགས་པ་ཐམས་
ཅད་འཁྲུལ་ནས་འདུག་པ་ལ། རང་གི་དྲན་པ་བག་ཙམ་རྙེད་པས། ངས་འདི་
རྣམས་ཀྱི་འཁྲུལ་པ་སེལ་དགོས་པ་ཡིན་པ་ལ་རང་འཁྲུལ་པ་དང་བཅས་པས་་་
འཁྲུལ་པ་མི་སེལ་བས། སྔོན་ལ་རང་གི་འཁྲུལ་པ་བསལ་ལ། དེ་ནས་འདི་
རྣམས་ཀྱི་འཁྲུལ་པ་བསལ་དགོས་སྙམ་ནས། རང་གི་འཁྲུལ་པ་གསོ་བའི་དུས་
ན་ཕ་མ་ལ་སོགས་པ་ན་རེ། ངེད་ཀྱི་གཡོག་མི་བྱེད་དམ་ཟེར་ཡང་། མི་བྱེད་
པར་བརྩེ་བ་རང་མེད་པ་ལྟར་བཞག་ནས་རང་ཅི་གསོས་བྱེད། རང་བསོས་
ནས་དེའི་རྗེས་ལ་སྨན་པ་དང་། ནད་གཡོག་ལ་སོགས་པ་ཐམས་ཅད་རང་གིས་
བྱས་ནས། དེ་རྣམས་གསོ་བར་བྱེད་པ་དེ་བཞིན་དུ། བདག་གཞན་ཐམས་ཅད་
སྡུག་བསྔལ་གྱིས་ཉམ་ཐག་པ་ལས། རང་གི་དྲན་པ་རྙེད་པ་དང་འདྲ་བའི་་་་་
བྱང་ཆུབ་སེམས་དཔས་རང་གི་ཉམས་ལ་དཔགས་པའི་སྙིང་རྗེས་ཀུན་ནས་་་་་
བསླངས་པའི་གཞན་གྱི་སྡུག་བསྔལ་བསལ་བར་འདོད་པའི་བསམ་པས། སྔར་
རང་གི་རྒྱུད་སྨིན་པར་བྱེད་འདོད་པའི་བྱང་ཆུབ་སེམས་དཔའ་དམ་པ་རྣམས་
སྙིང་རྗེས་རང་དབང་མེད་པར་བྱས་ནས་ཚོགས་མི་བསྡུས་པར། དབེན་པ་
རང་ཉིད་ཞི་བ་དུལ་བར་བྱེད་པ་ཡིན། རང་ཅག་ཚོགས་བསྡུས་ནས་སྨྱོན་པས་
སྨྱོན་པ་གསོ་བ་ལྟར་བྱས་པས། ཁྱི་ལམ་ཕན་བྱིན་པ་ལ་གོད་པས། གང་ཡང་
མེད་པར་སོང་བ་ཡིན་གསུང༌། དེ་ལྟར་སྐྱེས་བུ་འབྲིང་གི་བློ་སྦྱོང་པ་བག་ཙམ་
*·237·

ཇོ་བོ་ལྷ་འབྲི་སྒང་པས་མཛད། །
ཅིག་གསུང་ནས། དེ་ནི་སྐྱེས་བུ་མཆོག་ལ་བློ་སྦྱོང་བའི་སྐབས་སྟོན་པ་ནི། དེ་
ལྟར་སྐྱེས་བུ་འབྲིང་བློ་སྦྱངས་ནས། །སྐྱེས་བུ་མཆོག་གི་བློ་ལ་སྦྱང་བ། །ཉན་ཐོས་
བྱང་ཆུབ་གཏན་ཐར་མ་ཡིན། །གཏན་དུ་ཐར་པ་ཐམས་ཅད་མཁྱེན་པ། །དེ་
བས་དེ་ཐོབ་རྒྱུ་ལ་འབད་བྱ། །ཉན་ཐོས་རང་རྒྱལ་བྱང་ཆུབ་དག་ནི། །འབྲོག་
དགོན་འཁྱམས་ལ་གྲོང་ཁྱེར་སྤྲུལ་འདྲའམ། །རྒྱ་མཚོའི་བར་དུ་གླིང་སྤྲུལ་་་་་་
བཞིན་དུ། །བློ་གྲོས་དམན་ལ་ཐེག་པ་དེ་བསྟན། །རབ་བརྒལ་གཅིག་ལ་རྗེས་
ཅང་གཉིས་མིན། །དང་པོ་ཉིད་ནས་ཐེག་ཆེན་ལམ་འཇུག །དེ་ཡི་རྒྱུ་ཡང་བྱང་
ཆུབ་སེམས་ཡིན། །དེ་ཡི་རྩ་བ་སྙིང་རྗེ་ཆེན་པོ། །དེ་ཡང་བྱམས་པ་སྔོན་དུ་སོང་
ལས། །དེ་སྐྱེད་རྒྱུ་ནི་བྱས་པ་གཟོ་བ།།དེ་ཡང་ཐམས་ཅད་མར་ཤེས་ལས་ཡིན། །
རྩ་བ་དེ་ལས་རིམ་གྱིས་འཕེལ་བས། །བྱང་ཆུབ་སེམས་སོགས་ཡོན་ཏན་ཀུན་
འབྱུང་།།ཞེས་གསུངས་སོ། །སྐྱེས་བུ་མཆོག་ལ་བློ་སྦྱོང་བ་འདི་ལ་ལུགས་གཉིས་
ལས། ཐེག་པ་གཅིག་ཏུ་བསྒྲུབ་པའི་ཚུལ་གྱིས་སྐྱེས་བུ་མཆོག་ལ་བློ་སྦྱང་བ་ནི།
དང་པོ་སྐྱེས་བུ་ཆུང་ངུའི་བློ་རྣལ་མ་རྒྱུད་ལ་བསྐྱེད། དེ་ནས་སྐྱེས་བུ་འབྲིང་གི་
བློ་རྣལ་མར་བསྐྱེད་ནས། རང་ཞི་བདེ་ཐོབ་པ་དེས་གོ་ཆོད་དམ་སྙམ་ལ། དེས་
གོ་མི་ཆོད་དེ། ཐོག་མ་ནས་ཕ་མ་དྲིན་ཅན་དུ་གྱུར་པ་རྣམས་བཞག་ནས། རང་
གཅིག་པུ་བུ་གུ་བདེ་ས་བསྙེགས་ནས་བསྡད་ན་དེ་ལས་ཁྲེལ་བོར་བ་མེད་དེ།
ཉེ་དུ་འཁོར་བའི་རྒྱ་མཚོའི་ཁོངས་སུ་ཆུད་འགྱུར་ཅིང་། །ལ་སོགས་པ་གསུངས།
དེས་ན་ཉན་ཐོས་དང་རང་རྒྱལ་བའི་བྱང་ཆུབ་དེ་གཏན་ཐར་པ་ཡང་མེད།
གཏན་དུ་ཐར་པ་ནི་རྣམ་པ་ཐམས་ཅད་མཁྱེན་པ་ཡིན་པས། ཉན་ཐོས་ཀྱི་བྱང་
ཆུབ་ཐོབ་ནས། གདོད་ཀྱི་དེ་བཞིན་གཤེགས་པའི་འོད་ཟེར་གྱིས་བསྐུལ་ནས་
སྤྲུལ་པའི་ལུས་བླངས་ནས། བྱམས་པ་དང་སྙིང་རྗེ་ནས་རིམ་གྱིས་ཐེག་པ་ཆེན་
པོ་ལ་བསླབས་པས་སངས་རྒྱས་ཐོབཔ་སྟེ། ཤིན་ཏུ་ཡང་དཀའ་བར་གསུངས་
པ་ཡིན་གསུང་། འོ་ན་མདོ་སྡེ་ལང་ཀར་གཤེགས་པ་ནས། ཐེག་པ་གསུམ་གྱི་
238.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མྱང་འདས་བཤད་པ་དང་འགལ་ལོ་སྙམ་ན། མི་འགལ་ཏེ། དེ་ནས་གསུངས་པ་
དེ་ནི། བློ་གྲོས་དམན་པ་ཉན་ཐོས་ཀྱི་རིགས་ཅན་རྣམས་ལ་དགོངས་པ་ཅན་དུ་
བསྟན་པ་ཡིན་ཏེ། དགོངས་གཞི་ནི་འཁོར་བའི་སྡུག་བསྔལ་རྒྱུན་ཆད་པ་ཙམ་
ལ་དགོངས། དགོས་པ་ནི་ཐེག་པ་ཆེན་པོ་ལ་རིམ་གྱིས་དྲང་བར་བྱ་བའི་ཆེད་
ཡིན། དང་པོ་ནས་དཔག་མེད་བཞི་ལ་སློབ་དགོས་བྱས་ན་བསྟན་པ་ལས་ལྡོག་
པར་འགྱུར་བས་སོ། །དངོས་ལ་གནོད་པ་ཅན་གྱི་ཚད་མ་ནི། འབྲས་བུ་ཐ་དད་
ན། ཆོས་སྐུ་ཐ་དད་དུ་འགྱུར་བས་སོ། །དེ་བས་ན་དོན་དམ་པར་ཐེག་པ་ཐ་
དད་མེད་ཀྱང་། ཐེག་པ་གསུམ་དུ་གསུངས་པ་ནི་བློ་གྲོས་དམན་པ་རྣམས་་་་
གཞུག་པའི་དོན་ཡིན་ཏེ། དཔེར་ན་ཚོང་པ་རྣམས་འབྲོག་དགོན་པར་ལམ་་་་
འཁྱམས་པས་ཚོང་ཕྲུག་རྣམས་ཡི་ཆད་པའི་དུས་ན། ཚོང་དཔོན་ཐབས་ལ་
མཁས་པོ་དེས་དེར་གྲོང་ཁྱེར་དང་ཚོང་འདུས་ལ་སོགས་པ་མངོན་པར་སྤྲུལ་་་་
ནས། ཚོང་ཕྲུག་རྣམས་ཡིད་རྟས་པར་བྱས་ནས་ངལ་བསོས་པ་དང་གདོད་
ཀྱིས། ངེད་འགྲོ་བའི་གྲོང་ཁྱེར་ཆེན་པོ་དེར་ད་རུང་མ་ཕྱིན་ཟེར་ནས་ཁྲིད་པ་
བཞིན་ནམ། ཡང་རྒྱ་མཚོ་ཆེན་པོ་ལ་གཟིངས་བཅས་ནས་ནོར་བུ་འདོན་པའི་
དུས་ན། རྒྱ་མཚོ་རྒྱ་ཆེ་བས་ཚོང་ཕྲུག་རྣམས་ཡིད་ཤི་བ་ལ། དེད་དཔོན་མཁས་
པས་དེར་གླིང་སྤྲུལ་ནས་ཡིད་རྟས་སུ་འཇུག་པ་བཞིན་དུ། དང་པོ་ནས་ཐེག་པ་
ཆེན་པོའི་ཆོས་ཟབ་ཅིང་རྒྱ་ཆེ་བ་རྣམས་ལ་རེ་ཞིག་བསྟི་གནས་ལྟ་བུར། ཉན་
ཐོས་དང་རང་སངས་རྒྱས་ཀྱི་བྱང་ཆུབ་བྱ་བ། ཐག་ཉེ་བ་བསྒྲུབ་སླ་བ་འདི་ལྟ་
བུ་ཡོད་ཅེས་དྲང་བའི་དོན་དུ་གསུངས་ནས། དེ་ལ་བཙུད་ནས་རེ་ཞིག་འཁོར་
བའི་སྡུག་བསྔལ་དང་བྲལ་བར་བྱས། ངལ་བསོས་སུ་བཅུག་ནས། དེའི་རྗེས་ལ་
འོད་ཟེར་གྱིས་བསྐུལ་ནས་འདིས་གོ་མི་ཆོད། འདི་མྱ་ངན་ལས་འདས་པ་ཆེན་
པོ་དེ་མིན། དེར་གདོད་ཀྱིས་འགྲོ་དགོས་པས་དེའི་རྒྱུ་ཡང་བྱང་ཆུབ་ཀྱི་སེམས་
ཡིན་བྱས་ནས། གདོད་ཀྱིས་སེམས་བསྐྱེད་དུ་བཅུག་པས། ཐེག་པ་ཆེན་པོའི་
.239.

ཇོ་བོ་ལྷ་འབྲི་སྒང་པས་མཛད། ”
ལམ་དུ་འཇུག་པར་བྱེད་པའི་ཐབས་ལ་མཁས་པ་ཡིན་གསུང་། འོ་ན་སངས་
རྒྱས་ཉེ་རིང་ཅན་དུ་མི་འགྱུར་རམ་སྙམ་ན་མི་འགྱུར་ཏེ། དམ་པའི་ཆོས་པད་
མ་དཀར་པོ་ལས། ཁང་པ་མེ་འབར་བ་རླུང་གིས་བུས་པ་བསྟེན་དུ་མི་རུང་
བའི་སྐྱོན་གཞན་ཡང་མང་དུ་ཡོད་པ་ཅིག་གི་ནང་ན། རང་དང་རང་གི་བུ་ཚ་
ལ་སོགས་པ་ཚུད་ནས་ཡོད་པ་ལ། བུ་དེ་རྣམས་བྱིས་པ་བརྡ་མ་ཕྲད་པས། ཁང་
པ་འདི་ནི་འཇིགས་པ་དང་བཅས་པ་ཡིན་པས།བྲོས་བྱས་ཀྱང་རྩེད་མོས་
གཡེངས་ནས་མི་ཉན་པ་ལ། ཕ་དེས་བྱིས་པ་དེ་རྣམས་ལ། ར་ཡི་ཤིང་རྟ་ལ་
སོགས་པ་གང་ལ་དགའ་བའི་མཚན་ཉིད་རྣམས་ཤེས་པས། ཕྱི་སྒོའི་རྩར་
འོངས་ནས། བུ་དག་སྒོར་ཤོག་དང་འདི་ན་རས་དྲངས་པའི་ཤིང་རྟ་ལ་སོགས་
པ་ཡོད་ཀྱི་སུ་མགྱོགས་པ་ལ་སྦྱིན་ནོ་བྱས་པའི་དུས་ན། བྱིས་པ་དེ་རྣམས་་་་་
དགའ་ཆེས་ནས་སྒོ་ལ་གཏད་ནས་བརྒྱུགས་པས། མེ་འབར་བའི་སྡུག་བསྔལ་
ལས་ཕྱིར་ཐོན་ནས། ཕ་དེས་བྱིས་པ་དེ་རྣམས་ལ་རས་དྲངས་པའི་ཤིང་རྟ་ལ་
སོགས་པ་བཞག་ནས། རྟ་སྤྲིན་གྱི་ཤུགས་ཅན་གྱིས་དྲངས་པའི་ཤིང་རྟ་རེ་རེ་
བྱིན་ན། ཕ་དེས་བུ་རྣམས་བསླུས་པར་གྱུར་ཏམ་གསུངས་པ་ལ། མ་བསླུས་ཤིན་
ཏུ་མ་བསླུས་ལགས་སོ་ཟེར། དཔེ་དེ་བཞིན་དུ་སངས་རྒྱས་ཀྱིས་སེམས་ཅན་
འཁོར་བ་ན་སྡུག་བསྔལ་བ་རྣམས་ལ། རའི་ཤིང་རྟ་ལ་སོགས་པ་དང་འདྲ་བའི།
ཉན་ཐོས་དང་རང་སངས་ཀྱི་ལམ་བསྟན་ནས། འཁོར་བའི་སྡུག་བསྔལ་ལས་
བསྐྱབས་ནས། དེའི་རྗེས་ལ་འདིས་གོ་མི་ཆོད་སེམས་ཅན་གྱི་དོན་དུ་རྫོགས་
པའི་སངས་རྒྱས་ཐོབ་པར་བྱེད་དགོས་ཞེས་གསུངས་ནས། ‘ གདོད་ཀྱིས་བྱང་
ཆུབ་ཀྱི་སེམས་བསྐྱེད་དུ་བཅུག །ཚོགས་གཉིས་ལ་འབད་པར་བྱེད་དུ་བཅུག་
ནས། མཐར་ལུང་བསྟན་པས་འོད་སྲུང་ཆེན་པོའི་ཞལ་ནས། བཅོམ་ལྡན་
འདས་ཀྱིས་བདག་ཅག་ལ་ཕའི་བྱ་བ་བྱས་སོ། །ཞེས་གསུངས། དེ་བས་ན་
གཏན་དུ་ཐར་པ་སངས་རྒྱས་ཉག་གཅིག་ཡིན་པས་ཐེག་པ་གཅིག་པ་ཡིན་་་
.240.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འོ་ན་སྐྱེས་བུ་འབྲིང་མན་ཆད་ལ་བློ་སྦྱང་བ་དེ་ཆེད་ཅི་ཆེ་སྙམ་ན།གསུང་།
ཆེད་ཆེ་སྟེ། རང་ལ་སྙིང་རྗེ་མ་སྐྱེས་པར་གཞན་ལ་ཡང་སྙིང་རྗེ་མི་སྐྱེ་བས། རང་
ཉམས་ལ་དཔགས་ནས་གཞན་ལ་སྙིང་རྗེ་བསྐྱེད་པའི་ཆེད་ཡིན་གསུང་། འོ་ན་
སེམས་ཅན་ལ་དེ་ཙམ་དུ་ཆེད་ཅི་ཆེ་སྙམ་ན། སེམས་ཅན་རྣམས་ཅི་ཡང་མ་
ཡིན་ན་དང་ཆེད་མི་ཆེ་སྟེ། ཐོག་མ་མེད་པ་ནས་ཀྱི་མ་བྱས་བྱས་པའི་དྲིན་ཅན་
ཡིན་པས་ཆེད་ཆེ་གསུང་། ད་ནི་དང་པོ་ཉིད་ནས་སྐྱེས་བུ་མཆོག་ལ་བློ་སྦྱང་
བར་བྱ་བ་སྟོན་པ་ནི། གཏན་དུ་ཐར་པ་སངས་རྒྱས་ཉག་གཅིག་ལས་མེད་པས་
དེ་བས་ན་རབ་བརྒལ་ལན་ཅིག་ལ་རྗེས་ཅང་ལན་གཉིས་མི་འགྲུབ་པས། དང་
པོ་ཉིད་ནས་ཐེག་པ་ཆེན་པོའི་ལམ་དུ་འཇུག་པར་བྱ་སྟེ། རང་འཁོར་བ་ན་
སྡུག་བསྔལ་བ་ལྟར་གཞན་ཡང་སྡུག་བསྔལ་ཏེ། དཔེར་ན་ཁང་པ་མེ་འབར་བ་
རླུང་གིས་བུས་པའི་ནང་ན། རང་དང་རང་གི་ཕ་མ་ལ་སོགས་པ་ཚུད་ནས་
ཡོད་པ་ལ། རང་གིས་ཁང་པའི་སྐྱོན་མཐོང་སྟེ་བྲོས་ནས་ཕྱིན་ཏེ། རྐང་པ་ཡ་
གཅིག་ཐེམ་པའི་ཕྱིར་བོར་བའི་དུས་ན། ཕྱི་མིག་བལྟས་པས། ཕ་མ་ལུས་པ་
དྲན་ནས། ཨེ་ཤ་ང་དང་ཐམ་ཏེ་ཕ་མ་ལུས་སྙམ་ནས། རང་ཤི་ཡང་བླའི་ཕ་མ་
འདོན་དགོས་སྙམ་ནས། མེའི་སྡུག་བསྔལ་ལ་མི་ལྟ་བར་ལོག་ནས་ཕ་མ་འདོན
པ་བཞིན་དུ་རང་གི་ཉམས་ལ་དཔགས་ནས། སྙིང་རྗེ་ཆེན་པོས་སེམས་ཅན་མ་
བཟོད་པས། སྨོན་འཇུག་གཉིས་ཀྱིས་སེམས་བསྐྱེད་ནས། ཕ་རོལ་ཏུ་ཕྱིན་པ་
དྲུག་བསྒྲུབས་པའི་སྒོ་ནས། ཐེག་པ་ཆེན་པོའི་ལམ་དུ་འཇུག་པར་བྱ་གསུང་།
དེ་ཡང་ཁ་ཅིག་ན་རེ། ད་ལྟ་ཐེག་པ་ཆེན་པོའི་ལམ་དུ་ཞུགས་ཀྱང་བཟོད་པ་
འབྲིང་ནས་རིགས་དབྱེ་བས། ཉན་ཐོས་ཀྱིས་རིགས་ཅན་ཡིན་ན་ཉན་ཐོས་
རང་དུ་འགྲོ་ཟེར་བ་ལ་བརྟེན་ནས། ཐེག་པ་ཆེན་པོའི་ལམ་དུ་ཞུགས་པ་ཁ་
ཅིག་གི་རྟོག་པ་ལ། ངེད་ཅག་གལ་ཏེ་ཉན་ཐོས་ཀྱི་རིགས་ཡིན་ན། ཐེག་པ་ཆེན་
པོར་ཞུགས་པ་ལ་དགོས་པ་མེད་དམ་སྙམ་ན། གསང་ཕུར་སྐུ་ཡལ་བའི་རྣལ་
·241·

ཇོ་བོ་ལྷ་འབྲི་སྒང་པས་མཛད། ་
འབྱོར་པ་ཤེས་རབ་རྡོ་རྗེ་བྱ་བ་ཐུགས་རྣོན་པོར་གྱུར་པ། དགེ་བཤེས་སྤྱན་སྔ་
བ་དང་ཕུ་ཆུང་བ་ཀུན། སློབ་དཔོན་སྒོམ་ཆེན་བྱ་བ་དེའི་ཞལ་ནས། ད་ལྟ་ཐེག
པ་ཆེན་པོའི་ལམ་དུ་ཞུགས་ནས་བཟོད་པ་འབྲིང་དུ་སོང་ནས་རིགས་ཕྱེ་སྟེ
ཉན་ཐོས་ཀྱི་ལམ་དུ་ཞུགས་ནས་རེ་ཞིག་ཉན་ཐོས་ཀྱི་མྱ་ངན་ལས་འདས་ཀྱང་།
ནམ་ཞིག་དེ་བཞིན་གཤེགས་པའི་འོད་ཟེར་གྱིས་བསྐུལ་ནས་ཐེག་པ་ཆེན་པོའི་
ལམ་ཉམས་སུ་བླངས་ཏེ། སངས་རྒྱས་ཐོབ་པར་བྱེད་པའི་དུས་ན། སྔར་བཟོད་
པ་འབྲིང་མན་ཆད་དུ་ཐེག་པ་ཆེན་པོའི་ལམ་ལ་སྦྱངས་པ་དེ། ད་བསྐྱར་ནས་
སྤྱད་མི་དགོས་པར། དེའི་འཕྲོ་ཉིད་ནས་བསླབས་པས་ཆོག་པ་ཡིན་པ་དང་པོ་
ནས་ཉན་ཐོས་ཀྱི་ལམ་དུ་ཞུགས་ན། ཕྱིས་འོད་ཟེར་གྱིས་བསྐུལ་ནས་ཐེག་པ་
ཆེན་པོ་ལ་སློབ་པའི་དུས་ན། གཞི་ནས་སེམས་བསྐྱེད་ནས་སློབ་དགོས་པ་ཡིན་
གསུང་། དགེ་བཤེས་སྟོན་པའི་ཞལ་ནས། དང་པོ་ཉིད་ནས་བྱམས་སྙིང་རྗེ་བྱང་
ཆུབ་ཀྱིས་སེམས་སྦྱོང་ཞིང་ཐེག་པ་ཆེན་པོའི་ལམ་དུ་ཞུགས་ནས། ཐེག་པ་ཆེན་
པོའི་རིགས་ཅན་བྱ་བ་རང་དེ་ཡིན་གསུང་སྐད་པ་ལ། དགེ་བཤེས་པོ་ཏོ་བའི་
ཞལ་ནས། ངེད་ཀྱི་དགེ་བཤེས་ཀྱི་གསུང་དེ། སངས་རྒྱས་ཀྱི་བཀའ་བཞིན་དུ་
བྱིང་ཆེ་སེ་གསུང་། འདྲ་ནི་དགེ་བཤེས་གསང་ཕུ་བའི་དེ་འདྲ་བ་འདུག །ཅི་
ལྟར་ཡིན་ནི་མི་ཤེས་གསུང་སྐད། དེ་ལྟར་ཉན་ཐོས་ལ་གཏན་ཐར་མེད། གཏན་
དུ་ཐར་བ་སངས་རྒྱས་ཉག་གཅིག་ཡིན་པས་དེ་བས་ན་དཀའ་ཡང་དང་པོ་་་་་་
ཉིད་ནས་སངས་རྒྱས་ཐོབ་པར་བྱེད་པའི་རྒྱུ་ལ་བསླབ་པར་བྱ་གསུང་། དེའི་རྒྱུ་
གང་ཡིན་ན། སྤྱིར་དཔག་ཏུ་མེད་ཀྱང་རྒྱུའི་གཙོ་བོ་འམ་རྩ་བ་ཁོ་ན་བྱང་ཆུབ་
ཀྱི་སེམས་ཡིན། དེ་རྩ་བ་སྙིང་རྗེ་ཆེན་པོ་ལ་བརྟེན་ནས་སྐྱེ་བ་ཡིན། དེ་་
བྱམས་པ་སྔོན་དུ་སོང་བ་ལས་སྐྱེས། .དེ་བྱས་པ་དྲིན་དུ་གཟོ་བ་ལས་སྐྱེ། དེ་
དྲིན་ཅན་དུ་ཤེས་པ་ལས་སྐྱེ་བ་ཡིན་པས་རྩ་བའི་མ་མོ་རྒྱུར་བྱས་ནས་ནམ་
མཁའི་མཐས་ཁྱབ་པའི་སེམས་ཅན་ཐམས་ཅད་ལ་བྱམས་པ་དང་སྙིང་རྗེ་བྱང་
.242.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཆུབ་ཀྱི་སེམས་སྒོམ་པ་འདི་ཇོ་བོའི་མན་ངག་གི་མཐིལ་ཕྱུང་བ་ཡིན། རྫོགས་
པའི་སངས་རྒྱས་ཀྱི་རྒྱུའི་ས་བོན་གྲུང་པོ་འདི་ཡིན་པས། བཅོམ་ལྡན་འདས་ཀྱི་
ཞལ་ནས་གསང་བ་པའི་བདག་པོ་ཐམས་ཅད་མཁྱེན་པའི་ཡེ་ཤེས་དེ་ནི་བྱང་་་
ཆུབ་ཀྱི་སེམས་ཀྱི་རྒྱུ་ལས་བྱུང་བ་ཡིན། སྙིང་རྗེ་རྩ་བ་ལས་བྱུང་བ་ཡིན། ཐབས་
ཀྱིས་མཐར་ཕྱིན་པ་ཡིན་ནོ། །ཞེས་གསུངས། ཡང་གང་ལ་མགོ་མཆིས་པ་དེ་
ལ་འཚོ་བ་མཆིས་སོ། །གང་ལ་སྙིང་རྗེ་ཆེན་པོ་མཆིས་པ་དེ་ལ་རྫོགས་པའི་་་་་་
སངས་རྒྱས་མཆིས་སོ །ཞེས་གསུངས་པ་ཡིན་པས། ནམ་མཁའི་མཐས་་་་
ཁྱབ་པའི་སེམས་ཅན་ཐམས་ཅད་ལ་དང་སྙིང་རྗེ་བསྒོམས་པས་སེམས་ཅན་
ཀྱི་དོན་རྫོགས་པའི་སངས་རྒྱས་ཐོབ་པར་འདོད་པའི་བློ་རྣལ་མ་སྐྱེས་ཙ་ན་་
སྨོན་འཇུག་གཉིས་ཀྱི་སེམས་བསྐྱེད་བྱས་ནས། ཕ་རོལ་ཏུ་ཕྱིན་པ་དྲུག་གི་སྒོ་
ནས་ཚོགས་གཉིས་རྫོགས་པར་བྱས་པ་ལས། འབྲས་བུ་སྐུ་གསུམ་ཡེ་ཤེས་བཞི།
འཕྲིན་ལས་ཉི་ཤུ་རྩ་བདུན་གྱི་སྒོ་ནས་འགྲོ་དོན་རྒྱུན་མི་འཆད་པར་བྱེད་པ་་་་་
འབྱུང་བ་ཡིན་གསུང་།
༈ དེས་སྐྱེས་བུ་མཆོག་གི་ཆོས་ཇི་ལྟར་སྒོམ་ཚུལ་མདོ་ཙམ་གསུངས་ནས།
ད་ནི་དེ་དག་རྒྱས་པར་སྟོན་པ་ནི། མ་ཉིད་རྒྱུར་བྱས་བྱས་གཟོ་སྒོམ་པ། །ཉོན་
མོངས་མིན་པའི་བརྩེ་བའི་རྒྱུར་དགོངས། །སྡུག་པ་གཞན་རྒྱུར་བྱས་པས་མ་
ཡིན། །མ་ལེགས་ན་ནི་ཉོན་མོངས་ཆགས་པ། །དེ་བས་སྔར་བཞིན་གཙོ་བོར་
ལྷས་གསུངས། །དེ་གོམས་ཆད་ནི་ཕ་རྒན་བུ་གཅིག །ཡོན་ཏན་ཀུན་བརྒྱན་སྡུད་
ཅིང་ཕངས་ལ། །ཇི་ལྟར་ཕན་བཏགས་བློ་སྐྱེ་དེ་བཞིན། །སེམས་ཅན་ཀུན་ལ་
གྱུར་ན་དེ་ཡིན། །ཞེས་གསུངས་སོ། །དེ་ཡང་རྫོགས་པའི་སངས་རྒྱས་བྱང་ཆུབ་
ཀྱིས་སེམས་ལས་འབྱུང༌། དེ་སྙིང་རྗེ་ལས་འབྱུང༌། དེ་བྱམས་པ་ལས་འབྱུང་
བས། བྱམས་པ་སྒོམ་པར་བྱེད་པ་ལ་ཆོས་ནས། སེམས་ཅན་ཐམས་ཅད་ལ་
ཕ་དང་མའི་འདུ་ཤེས། བུ་དང་བུ་མོའི་འདུ་ཤེས། གཉེན་དང་རྩ་ལག་གི་
·243.

ཇོ་བོ་ལྷ་འབྲི་སྒང་པས་མཛད། _
འདུ་ཤེས་ཀྱིས་བསྒོམ་པར་གསུངས་པ་ལ། ཇོ་བོས་རྩ་བའི་མ་མོ་རྒྱུར་བྱས་་
ནས་བསྒོམ་པར་གསུངས་པས། དེ་གང་ལ་དགོངས་ནས་གསུངས་སྙམ་ན།
ཆོས་ནས་སྡུག་པ་གཞན་རྒྱུ་མཚན་དུ་བྱས་ནས་བསྒོམ་པར་གསུངས་པ་ནི་་
གཙོ་བོ་མ་ཡིན། དེ་མ་ལགས་ན་སླར་ལ་ཉོན་མོངས་པ་ཆགས་པ་སྐྱེ་བའི་རྒྱུར་
ཡང་འགྲོ་དོགས་ཡོད་པ་ཡིན་ཏེ། བྱམས་པ་དང་ཆགས་པ་ལ་ནོར་ས་ཡོད་་་་་་
གསུང་། དེ་བས་ན་རྩ་བའི་མ་མོ་རྒྱུར་བྱས་ནས་བྱམས་པ་སྒོམ་པ་འདི། ཉོན་
མོངས་པ་ཅན་མ་ཡིན་པའི་བརྩེ་བ་སྐྱེ་བའི་རྒྱུར་དགོངས་ནས། རྩ་བའི་མ་མོ་
རྒྱུར་བྱས་ནས་བྱམས་པ་བསྒོམས་པ་གཙོ་བོ་ཡིན་པས། ཇོ་བོས་དེ་ལྟར་
གསུངས་ཏེ། ལུགས་འདི་ལེགས་པ་ཡིན་གསུང་། དེ་ལྟར་རྩ་བའི་མ་མོ་རྒྱུར་
བྱས་ནས། སེམས་ཅན་ཐམས་ཅད་ལ་བྱམས་པ་བསྒོམས་པས། དེ་གོམས་པའི་
ཚད་ནི། དཔེར་ན། ཕ་རྒན་པོ་གཅིག་ལ་བུ་གཅིག་པ་ཞིག་ཡོད་ན།དེ་གཅེས་
ཤིང་ཕངས་པར་འཛིན་པས། དེས་ཅི་བྱས་ཀྱང་ཡོན་ཏན་དུ་མཐོང་བས། སྙིང་
དུ་སྡུག་ཅིང་ཡིད་དུ་འོང་བས། དེ་ལ་ཇི་ལྟར་བྱས་ལ་ཕན་གདགས་བྱས་ལ་
ཕན་གདགས་སྙམ་པའི་བློ་དེ་ཁོ་ན་འདྲ་བ་ཅིག་ནམ་མཁའི་མཐས་ཁྱབ་པའི་་་
སེམས་ཅན་ཐམས་ཅད་ལ་སྐྱེས་ན། བྱམས་པ་གོམས་པའི་ཚད་ཡིན་ཏེ། དེ་ལྟ་
བུའི་བྱམས་པ་རྣལ་མ་ཅིག་ཡོད་ན་སྙིང་རྗེ་འམ་མ་ལུས་པར་འོང་གསུང་། འོ་
ན་ཐེག་པ་ཆེན་པོ་ལ་བློ་སྦྱོང་བར་བྱེད་པ་ལ། ཚད་མེད་པ་བཞི་ཀ་བསྒོམ་་་་་
དགོས་པ་མ་ཡིན་ནམ་ཞེ་ན། དེ་བྱམས་པ་དང་སྙིང་རྗེ་འདུས་པར་སྟོན་པ་ནི།
ལྷ་ཅིག་ཉིད་ཀྱིས་ཞལ་ནས་དེ་གསུང་།།ཚད་མེད་བཞི་པོ་གཞན་ནས་གསུངས་
ཀྱང༌། །བྱམས་དང་སྙིང་རྗེ་བསྒོམས་པས་གཉིས་འདུས། །དེ་གཉིས་ཕྱོགས་ཆ་
མེད་ལས་བཏང་སྙོམས། །དགའ་བ་བདེ་ཕྲད་སྡུག་བསྔལ་བྲལ་ལས། །དེ་བས་
བཞིར་གསུངས་གཉིས་ཀྱི་ནང་འདུ། །ཞེས་གསུངས་སོ། །དེ་ཡང་ཇོ་བོའི་ཞལ་
ནས། མདོ་སྡེ་དང་རྒྱུད་སྡེ་ཐམས་ཅད་ནས་ཚད་མེད་པ་བཞི་གསུངས། སྔགས་
244.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཀྱི་སྒྲུབ་ཡིག་ཆུང་ཆུང་རེ་རེའི་དབུར་ཡང་། དང་པོ་ཚངས་པའི་གནས་བཞི་
སྒོམ་པར་བྱའོ་ཞེས་གསུངས་ཀྱང་། བྱམས་པ་དང་སྙིང་རྗེ་གཉིས་བསྒོམས་
པས། དགའ་བ་དང་བཏང་སྙོམས་གཉིས་དེར་འདུས་པ་ཡིན་ཏེ། ནམ་མཁའི་
མཐས་ཁྱབ་པའི་སེམས་ཅན་ཐམས་ཅད་ལ་ཕན་པ་དང་བདེ་བར་འདོད་པའི་
བྱམས་པ། སྡུག་བསྔལ་དང་བྲལ་བར་འདོད་པའི་སྙིང་རྗེ་ཕྱོགས་ཆའམ་ཉེ་
རིང་མེད་པར་མཉམ་སྐད་ཀྱིས་སྐྱེ་བ་དེ་བཏང་སྙོམས་ཡིན། དེ་ཙ་ན་དགའ་བ་
ཡང་སྐྱེ་སྟེ། སེམས་ཅན་བདེ་བ་དང་ཕྲད་པར་དགའ། སྡུག་བསྔལ་དང་བྲལ་
བར་ཡང་དགའ་ལ། བབདེ་བ་དང་ཕྲད་ཅིང་སྡུག་བསྔལ་དང་བྲལ་བའི་སེམས་
ཅན་མཐོང་ན་ཡང་དགའ་བ་སྐྱེ། དེ་བས་ན་གཞན་ནས་ཚད་མེད་པ་བཞི
གསུངས་པ་རེད། བྱམས་པ་དང་སྙིང་རྗེ་སྒོམ་པ་གཉིས་ཀྱི་ནང་དུ་འདུས་པ་
ཡིན་གསུང་། འོ་ན་ལྟ་བ་མཐོན་པོ་མེད་པར་བྱམས་པ་དང་སྙིང་རྗེ་བྱང་ཆུབ་
ཀྱི་སེམས་སྦྱངས་ཀྱང་། ཐེག་པ་ཆེན་པོའི་ལམ་དུ་ཅང་འགྲོའམ་སྙམ་ན་འགྲོ་
བར་སྟོན་པ་ནི། བྱང་ཆུབ་ལ་ཡང་བློ་བརྟན་སྐབས་སུ། །བྱམས་དང་སྙིང་རྗེ་
བྱང་སེམས་སྦྱོང་ན། །ལྟ་བ་བྱེ་བྲག་སྨྲ་བ་འཛིན་ཅིང༌། །བདེན་པ་བཞི་ཡི་སྒོ་
ནས་འཇུག་ཀྱང་། །དེ་ཡང་ཐེག་ཆེན་ལ་སློབ་ཐབས་སུ། །སློབ་དཔོན་རྟ་
དབྱངས་ཉིད་ཀྱིས་གསུངས་ཏེ། མདོ་སྡེ་རྒྱན་ཞེས་བྱ་བའི་ཆོས་ལས། །དེ་ཡི་
མན་ངག་རྒྱས་པར་གསུངས་པས།།དེ་བས་ལྟ་བ་དམན་པར་གྱུར་ཀྱང་། །བྱང་
སེམས་སྦྱོང་ན་ཐེག་ཆེན་ལམ་ཡིན། །ཞེས་གསུངས་སོ། །བྱང་ཆུབ་སེམས་དཔའི་
བསླབ་པ་ཀུན་ལས་བཏུས་པའི་དད་པའི་རྩ་བ་བརྟན་བྱས་ཏེ། །བྱང་ཆུབ་ལ་
ཡང་བློ་བརྟན་བྱ། །ཞེས་པའི་སྐབས་སུ་འདི་གསུངས་ཏེ། སྤྱིར་ཐེག་པ་ཆེ་ཆུང་
བྱ་བ་ལྟ་བས་མ་ཕྱེ་སྤྱོད་པས་ཕྱེ་བ་ཡིན་པས། །སྤྱོད་པ་བྱམས་པ་དང་སྙིང་རྗེ་
བྱང་ཆུབ་ཀྱི་སེམས་གསུམ་སྦྱོང་ན་ལྟ་བ་དམན་ཏེ། སངས་རྒྱས་པ་རྣམས་ཀྱི་
གྲུབ་མཐའ་རྩིང་ཤོས་ཁོ་ན་ཉན་ཐོས་བྱེ་བྲག་ཏུ་སྨྲ་བ་ཡིན་ཏེ། ཁོ་ཤེས་བྱ་གཞི་
་245.

ཇོ་བོ་ལྷ་འབྲི་སྒང་པས་མཛད།
ལྔའང་དུས་གསུམ་རྫས་སུ་འདོད་པས། དངོས་པོ་ལ་མངོན་པར་ཞེན་པ་་་་་
འབའ་ཞིག་གི་སྟེང་ན་འདུག་ཀྱང༌། གང་ཟག་གི་བདག་བྱ་བ་ཁས་མི་ལེན་པ་
ཡིན། བདག་མེད་པའི་ལྟ་བ་དེ་ཡང་བདེན་པ་བཞིའི་སྒོ་ནས་འཇུག་པ་སྟེ།
འདི་ལྟར་སྡུག་བསྔལ་གྱིས་ཡིད་འབྱུང་ནས། དེའི་རྒྱུ་ཀུན་འབྱུང་སྤོངས་བར་
འདོད། དེ་གཉིས་དང་བྲལ་བའི་འགོག་པ་ཐོབ་པར་འདོད་པས། རྒྱུ་ལམ་གྱི་
བདེན་པ་ལ་འཇུག་ཀྱང་། ཐེག་པ་ཆེན་པོ་ལ་སློབ་པར་འགྱུར་བར་ལུང་དབྱིག་
པ་གསུམ་གྱི་ཕྲེང་བ་བྱ་བ་ནས་གསུངས། དེའི་དོན་གཏན་ལ་འབེབས་པར་
བྱེད་པའི་རིག་པའམ། བསྟན་བཅོས་མདོ་སྡེ་རྒྱན་ཞེས་བྱ་བ་སློབ་དཔོན་རྟ་
དབྱངས་ཀྱིས་མཛད་པ་ཅིག་ཡོད་པ་ལ་བོད་དུ་མ་འགྱུར། དེ་ནས་བདེན་པ་
བཞིའི་སྒོ་ནས་ཐེག་པ་ཆེན་པོ་ལ་སློབ་པར་བྱེད་པའི་མན་ངག་རྒྱས་པར་་
གསུངས་ནས་ཡོད་པས། དེའི་མན་ངག་ཇོ་བོས་དགེ་བཤེས་སྟོན་པ་ལ་་
གསུངས་པ་ལགས་པར་གདའ། པོ་ཏོ་བའི་ཞལ་ནས། དགེ་བཤེས་སྟོན་པས་
ཀྱང་བག་རེ་གསུངས་པ་ཡིན་པར་གདའ་བ་ལ་ངེད་ཀྱིས་མ་ཐོས་གསུང་སྐད།
དེ་བས་ན་ཐེག་པ་ཆེན་པོའི་ལམ་དུ་འགྱུར་བ་ལ་བྱང་ཆུབ་ཀྱི་སེམས་དགོས།
དེ་སྙིང་རྗེ་ལས་འབྱུང་། དེ་བྱམས་པ་ལས་འབྱུང་། དེ་བྱས་པ་ཤེས་ཤིང་དྲིན་དུ་
གཟོ་བ་ལས་འབྱུང་བས་དེ་ཅི་ལྟར་སྒོམ་སྟོན་པ་ནི། ཆོས་གསུང་དབུ་ཡི་བྱས་
གཟོའི་སྐབས་སུ། །བྱས་པ་གཟོ་དང་མི་གཟོའི་སྐྱོན་ཡོན། །རྔ་ཡི་ཚིགས་བཅད་
ལས་འབྱུང་བཞིན་སྒོམ། །ཆུ་གང་གཉེན་ལ་བྱས་པའི་དངགས་ཀྱང༌། །འདི་
དང་གཞན་གྱི་སྐྱོན་ཡོད་དྲན་པས། །བྱས་གཟོ་རྟག་བརྟེན་མི་གཟོ་རྟག་སྤང་། །
ཞེས་གསུངས་སོ། །དགེ་བཤེས་དེས་ཆོས་གསུངས་ཚད་ཀྱི་དབུར། རྒྱ་སྐད་ཀླད་
དུ་སྨོས་པའི་དགོས་པ་རྣམ་པ་གསུམ་ལས། བྱས་པ་ཤེས་ཤིང་དྲིན་དུ་གཟོ་བའི་
སྐབས་སུ་འདི་རྣམས་གསུངས་ཏེ། བཅོམ་ལྡན་འདས་ཉིད་སྔོན་བྱང་ཆུབ་་་་
སེམས་དཔའི་སྤྱོད་པ་མཛད་པའི་དུས་ན། ཀླུའི་རྒྱལ་པོ་རྔ་ཞེས་བྱ་བར་སྐྱེ་བ་
·246.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བཞེས་ནས། གཅུང་ཉེར་རྔ་བྱ་བ་དང་འགྲོགས་ནས། ཀླུའི་རྒྱལ་པོ་རྔ་སྒྲ་བྱ་
བའི་ཡུལ་དུ་བྱོན་པས། ཁོ་ཕྲག་དོག་སྐྱེས་ནས་དུ་བ་ཅན་གྱི་དབུགས་འབྱིན་དུ་
བྱུང་བས། གཅུང་ཉེར་རྔ་ན་རེ་ངེད་ཅག་རང་ཡང་དུ་བ་ཅན་གྱི་དབུགས་ཕྱུང་
ལ་འདི་བརླག་པར་བྱས་ལ། གཏོང་ཟེར་བ་ལ། ཀླུའི་རྒྱལ་པོ་རྔ་ཡི་ཞལ་ནས་
ཁྱོད་དེ་སྐད་ཟེར་རམ། གཞན་གྱི་ཡུལ་ན་གནས་པ་དང་། །གཞན་གྱི་འཚོ་བས་
འཚོ་བའི་ཚེ། །ཇི་ལྟ་བུར་ནི་བརྙས་གྱུར་ཀྱང་། །ཁ་རོག་འདུག་ན་བདེ་བ་
འཐོབ། །བྱ་བ་ཡིན་པས་ཁོ་དྲིན་ཆེ་བ་ཡིན་པས། །དེ་ལ་དྲིན་དུ་མ་གཟོ་ན། །ས་
རྣམས་དང་ནི་རི་རྣམས་དང༌། །རྒྱ་མཚོ་བདག་གི་ཁུར་མིན་གྱི། །བྱས་པ་མི་
གཟོ་གང་ཡིན་པ། །དེ་ནི་བདག་གི་ཁུར་ཆེན་ཡིན།།ཞེས་པའི་སྐྱོན་དང་། བྱས་
པ་དྲིན་དུ་གཟོ་བར་བྱས་ན། །བྱས་པ་ཤེས་ཤིང་བྱས་པ་གཟོ། །བྱས་པ་ཆུད་
གཟོན་མི་བྱེད་པའི། །མི་ལ་དཔལ་མགོན་ཉེ་བར་གནས། །ཞེས་པའི་ཡོན་ཏན་
གསུངས་པ་དྲན་པར་བྱས་ལ་སྒོམ་གསུང་། གཞན་ཡང་འཇིག་རྟེན་པའི་་་་་་་
གཏམ་དངགས་ལས་ཀྱང་། ཆུ་གང་གཉེན་ལ་བྱམས་ན་གཉེན་བས་དགྲ་སྨོན།
རལ་གྲི་དགྲ་ལ་བཏབ་ན་དགྲ་བས་ཟུན་འཇིགས། ཞེས་པ་ལྟར་ཡིན་པས། བྱས་
པ་དྲིན་དུ་གཟོ་བར་བྱེད་པའི་གང་ཟག་དེ་ཚེ་འདི་རང་ལའང་། ཕ་མ་མགྲོན་
ལ་སོང་ན་བུ་ཚ་གཤེགས་ཤུལ་བདེ་བས་ཕན་འདོགས་མང་ཆེད་མེད་རྣམས་་་་
ཀྱང་། དེ་ལ་བྱས་པ་ཆུད་མི་ཟ་བ་ཅིག་ཡིན་པར་འདུག་ཟེར་ནས་བསྟོད་པར་
འགྱུར། ཕྱི་མ་ལ་ཕན་འདོགས་པས་མི་ཕོངས་པར་འོང་། མཐར་ཐུག་རྫོགས་
པའི་སངས་རྒྱས་ཀྱང་ཐོབ་པའི་ཡོན་ཏན་ཡོད། བྱས་པ་དྲིན་དུ་མི་གཟོ་ན་སྔ་
མ་ལས་བཟློག་པའི་སྐྱོན་ཡོད། ཚེ་འདིར་རང་ལ་དེ་ལ་བྱིན་པ་བས་ཆུ་ལ་ཕོ་བ་
དགའ། ཁྱི་ལ་བྱིན་པ་དགའ། གཞུག་རིལ་བྱེད་དུ་འོང་ཟེར་ནས་སྨོད་པར་
འགྱུར་བའི་སྐྱོན་ཡོན་དྲན་པར་བྱས་ལ། དྲིན་ལ་འཁོར་དུས་མེད་པར་བྱས་ལ།
མཉམ་པའམ་ལྷག་པས། ཕན་འདོགས་པའི་སྒོ་ནས་དྲིན་དུ་གཟོ་བར་བྱས་ལ།
·247.

ཇོ་བོ་ལྷ་འབྲི་སྒང་པས་མཛད།
བྱས་པ་མི་གཟོ་བ་སྤང་བར་བྱ་གསུང༌། འོ་ན་དེ་ལྟར་བྱང་ཆུབ་ཀྱི་སེམས་སྦྱོང་
བར་བྱེད་པ་ལ་རྩ་བའི་མ་མོ་རྒྱུར་བྱས་ནས་བྱམས་པ་སྒོམ་པ་དེ་ལྟར་ཡིན་ན།
སློབ་དཔོན་ཀ་མ་ལ་ཤྲཱི་ལས་སྔོན་དུ་བཏང་སྙོམས་སྒོམ་པར་གསུངས་པ་དེ་མ་་
ལེགས་པ་ཡིན་ནམ་སྙམ་ན། དེ་ཡང་ལེགས་པར་སྟོན་པ་ནི། སློབ་དཔོན་ཀ་
ཤྲཱིས་བྱམས་པའི་སྔོན་དུ། །བཏང་སྙོམས་སྒོམ་པར་གསུངས་པའང་ལེགས་་་་་
གསུང་། །སྙོམས་པའི་ས་ལ་ཆུ་བཏང་སླ་བཞིན། །ལྷས་ཀྱང་མ་བཞིན་མཉམ་
སེམས་སྔོན་དུ། །སྒོམ་པར་གསུངས་པའང་དཀྱུས་ས་བསྟན་ནས། །རྟ་རྒྱུག་
བཞིན་དུ་གྱུར་བ་མན་ངག །ཅེས་གསུངས་སོ། །སློབ་དཔོན་ཀ་མ་ལ་ཤྲཱི་ལས་
སྒོམ་རིམ་དུ། སྔོན་དུ་བཏང་སྙོམས་སྒོམ་པར་གསུངས་པ་དེ་ཡང་ལེགས་པ་
ཡིན་ཏེ། སེམས་ཅན་ཐམས་ཅད་ལ་ཆགས་སྡང་ངམ། ཕྱོགས་ཆ་མེད་པར་
མཉམ་པ་དེ་ལ། བྱམས་པ་དང་སྙིང་རྗེ་ཚེགས་མེད་པར་སྐྱེ་སྟེ། དཔེར་ན་ས་
གཞི་མཐོ་དམན་མེད་པ་ལ་ཆུ་གཏོང་སླ་བ་དང་འདྲའོ། །དེ་ཡང་བཏང་སྙོམས་
ཀྱི་ས་གཞི་ལ། བྱམས་པའི་བརླན་གྱིས་རླན་ཏེ་སྙིང་རྗེའི་ས་བོན་བཏབ་པས་
དགའ་བའི་མྱུ་གུ་ལས། བྱང་ཆུབ་ཀྱིས་སེམས་ཀྱི་འབྲས་བུ་འབྱུང་བར་བཞེད་
པ་ཡིན། ཞེས་གསུངས་གསུང་། དེ་ཡང་ཇོ་བོས་སྔོན་དུ་མར་སྒོམ་པར་གསུང་
པ་བཞིན་ཏེ། མར་མཉམ་པས་ཉེ་རིང་མེད་པ་དེ་ཡང་བཏང་སྙོམས་ཡིན་པས།
མ་དེ་དག་སྡུག་བསྔལ་ན་མི་བཟོད་པའི་སྙིང་རྗེ་དང་ལྷག་པའི་བསམ་པ་དང་།
བྱང་ཆུབ་ཀྱི་སེམས་ཚེགས་མེད་པར་སྐྱེ་བས། རྟ་དཀྱུ་ས་བསྟན་པས་ཆགས་
ཐོགས་མེད་པར་རྒྱུགས་པ་དང་འདྲ་བར། སྔོན་དུ་མར་མཉམ་པའི་བཏང་
སྙོམས་སྒོམ་པ་འདི་ཇོ་བོའི་མན་ངག་ཡིན་གསུང་། འོ་ན་བྱམས་པ་སྒོམ་པ་
རང་ལ་ཕན་ཡོན་ཅི་ཡོད་སྙམ་ན། དེའི་ཕན་ཡོན་སྟོན་པ་ནི། ཚེ་འདིར་བྱམས་
པས་ཅི་ཙམ་ཁྱབ་པའི། །མ་འོངས་དུས་ན་བདག་པོར་འགྱུར་བ། །ཆོས་ཉིད་
ཡིན་ཞེས་གསང་ཕུར་སྐུ་ཡལ། །བྱམས་དང་སྙིང་རྗེ་གོ་རིམས་ངེས་མེད། །དང་
.248.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པོ་བྱམས་པ་གོམས་ལས་སྙིང་རྗེ། བློ་མཐུ་ལྡན་ལ་སྙིང་རྗེ་སྔོན་སོང་། །བྱམས་པ་
གདོད་སྐྱེ་ཕྱིས་ནི་འཆོལ་ལ། །གོམས་པར་གྱུར་ན་ཅི་ལྟར་ཡང་རུང་། །ཞེས་
གསུངས་སོ། །དེ་ཡང་པོ་ཏོ་བའི་ཞལ་ནས། གསང་ཕུར་སྐུ་ཡལ་བའི་རྣལ་
འབྱོར་པ་ཤེས་རབ་རྡོ་རྗེ་བྱ་བ་དེ་གསུངས་གསུང་ནས། ཚེ་འདི་ལ་འཛམ་བུ་
གླིང་ཙམ་ལ་བྱམས་པ་བསྒོམས་ན། དེ་ལ་དབང་པོའི་སྟོབས་ཀྱི་འཁོར་ལོས་
བསྒྱུར་བའི་རྒྱལ་པོར་འགྱུར་ལ། གླིང་གཉིས་ལ་སྐྱེ་ན་དེ་ལ་དབང་བའི་ཟངས་
ཀྱི་འཁོར་ལོས་བསྒྱུར་བའི་རྒྱལ་པོར་འགྱུར། གསུམ་ལ་སྐྱེ་ན་དེ་ལ་དབང་བའི་
དངུལ་གྱི་འཁོར་ལོས་བསྒྱུར་བའི་རྒྱལ་པོར་འགྱུར། གླིང་བཞི་ལ་སྐྱེ་ན་དེ་ལ་
དབང་བའི་གསེར་གྱི་འཁོར་ལོས་བསྒྱུར་བའི་རྒྱལ་པོར་འགྱུར། སྟོང་ཆུང་ངུ་
དང་སྟོང་གཉིས་པ་བར་མ་ལ་སྐྱེ་ན། དེ་ལ་དབང་བའི་བདག་པོས་འགྱུར།
སྟོང་གསུམ་ལ་སྐྱེ་ན་ལྷའི་དབང་པོ་ཚངས་པར་འགྱུར། ནམ་མཁའི་མཐས་
ཁྱབ་པའི་སེམས་ཅན་ལ་སྐྱེས་ན། དེའི་འབྲས་བུ་རྫོགས་པའི་སངས་རྒྱས་མིན་
པ་གཞན་དུ་མི་འགྱུར་གསུང་། སྤྱིར་ལས་བདག་གིར་བྱ་བ་ཡིན་ཀྱང་། བྱམས་
པའི་མཐུ་བླ་ལྷག་ཡིན་པས། རྣལ་མར་སྐྱེས་ན་གཞན་ལ་ཕན་པར་ནུས་ཏེ།
རྒྱལ་པོ་བྱམས་པའི་སྟོབས་ལྟ་བུ་ཡིན་གསུང་། དེས་ན་ཚིག་ཙམ་ལས་མ་སྐྱེས་
ཀྱང་རང་གི་སྲུང་བའི་མཆོག་ཏུ་འགྱུར་བ་ཡིན། བཅོམ་ལྡན་འདས་ཀྱིས་ཀྱང་
བདུད་བྱེ་བ་དུང་ཕྱུར་ལ་སོགས་པ། བྱམས་པའི་ཏིང་ངེ་འཛིན་གྱིས་བཏུལ་བ་
ཡིན་པས། སྤྱན་སྔ་བའི་ཞལ་ནས། མྱུག་རུམ་པ་ལ་ནན་ཏར་ན་ཕ་རོལ་པོ་
འཇོམས་པའི་ཐབས་ལ་བྱམས་པ་ཙམ་མེད་པ་ཡིན་གསུང་སྐད། དེ་བས་ན་
བྱམས་པ་བྱ་བ་འདི་མིང་ཐོས་པ་རང་གི་སྙིང་སངས་སངས་འདུག་པ་ཡིན་
གསུང་། འདིའི་ཕན་ཡོན་ལ་ཆོས་ཀུན་ནས། ཞིང་ནི་བྱེ་བ་ཁྲག་ཁྲིག་གཏམས་
སྙེད་དུ། །མཆོད་པ་སྣ་མང་དཔག་མེད་ཇི་སྙེད་ཀྱིས། །སྐྱེས་མཆོག་རྣམས་ལ་དེ་
ཡིས་རྟག་མཆོད་པས། །བསོད་ནམས་དག་ལ་གྲངས་དང་ཆར་མི་ཕོད། །ཅེས་
·249.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རྒྱས་ཇི་ལྟར་བསྒོམ་ཀྱང་འདྲ་བས། དང་པོ་གོམས་པ་ཅིག་གལ་ཆེ། གྲོགས་
སྟོབས་རྒྱུ་སྟོབས་རྩ་བའི་སྟོབས། །ཐོས་སྟོབས་དགེ་བ་གོམས་པའི་སྟོབས། །བཞི་
ལས་ཀྱང་གོམས་པ་མཆོག་ཏུ་འགྱུར་བས། ལུས་ཅན་ཀུན་གྱི་སྐྱོན་ཡོན་ནི། །
ཐམས་ཅད་གོམས་པའི་རྩ་བ་ཅན། །བྱ་བ་ཡིན་པས་གོམས་པར་བྱ། །དེ་ལྟར་
གོམས་པར་བྱས་ན། འོག་མ་བརྟན་ནས་གོང་མ་སྐྱེ་ལ། གོང་མ་སྐྱེས་པས་འོག་
མ་དག་པར་འགྱུར་ཏེ། བཟོད་པ་ཡོད་ན་ཚུལ་ཁྲིམས་དག་པ་ཡོད་ན། སྦྱིན་པ་
དྲི་མ་མེད་པར་འགྱུར་བ་ལྟ་བུ་ཡིན་པས་སྐྱེར་བཏུབ་ན་གང་ལ་སྐྱེས་ཀྱང་ཆོག་
པས། གང་སྐྱེ་བའི་ངོས་ནས་བློ་བསུས་ནས་བསྒོམས་ན། གཞན་སྐྱེ་བར་སླ་སྟེ།
ཁབ་ཀྱིས་སྐུད་པ་འཁྲིད་པ་དང་འདྲ་ལ། གང་ཡང་མི་སྐྱེ་བ་དེ་ཕུར་ཚུགས་སུ་
བསྒོམས་པས་དེ་སྐྱེས་ན། གཞན་ལ་ཁ་བསྟན་པ་ཙམ་གྱིས་ཆོག་པར་འགྲོ་སྟེ།
དཔེར་ན་ཆུ་འབོ་སར་སྐྱོར་བས་གཞན་སྐྱོར་མི་དགོས་པར་འགྲོ་བ་དང་འདྲ་་་
བྱ་བ་གསུང་སྐད། དེ་ལྟར་བྱམས་པ་ལ་གོམས་པར་གྱུར་ནས། སྙིང་རྗེའང་མ་
ལས་པར་རང་ཤུགས་ཀྱིས་འབྱུང་མོད་ཀྱི། འོན་ཀྱང་གལ་ཆེ་བས་སྒོམ་པར་
སྟོན་པ་ནི། ཐེག་པ་ཆེ་ལ་སྙིང་རྗེ་གལ་ཆེ། །དེ་ཡང་སྦྲུལ་ཁར་ཚུད་པ་ལྟ་བུ། །
མེད་ནའང་བྱང་ཆུབ་སེམས་དཔའ་མི་འོང་། །དེ་ཡང་དངོས་པོར་ཞེན་རིང་
བརྟན་བྱ། །དེ་ནས་སྟོང་ཉིད་སྒོམ་ཡང་དེར་ཞེན། །ངར་འཛིན་གོམས་པས་
སྟོང་ཉིད་བསྒོམས་ཀྱང་། །ངར་འཛིན་རབ་ཏུ་སྤོང་བར་དཀའ་བཞིན། །དེ་མ་
གོམས་པ་སྟོང་ཉིད་སྒོམ་ན། །སྙིང་རྗེའི་ཕྱོགས་འཛིན་ཤིན་ཏུ་དཀའ་བས །དེ་
བས་དངོས་པོར་ཞེན་རིང་བརྟན་བྱ། །ཞེས་གསུངས་སོ། །དེ་ཡང་ཐེག་པ་ཆེན་
པོའི་ཆོས་ཀྱི་རྩ་བ་སྙིང་རྗེ་ཡིན་པས། སྙིང་རྗེ་མེད་པའི་ཐེག་པ་ཆེན་པོ་མི་་་་
བཏུབ་སྟེ། བཅོམ་ལྡན་འདས་ཀྱིས་ཀྱང༌། རྫོགས་པའི་སངས་རྒྱས་ནི། བྱང་
ཆུབ་ཀྱི་སེམས་ལས་བྱུང་བ་སྙིང་རྗེའི་རྩ་བ་ལས་བྱུང་བ། ཐབས་ཀྱི་མཐར་ཕྱིན་
པ་ཡིན་ནོ། །ཞེས་གསུངས་པ་དང་། ཡང་བྱང་ཆུབ་སེམས་དཔས་ཆོས་རབ་ཏུ་
་·251.

ཇོ་བོ་ལྷ་འབྲི་སྒང་པས་མཛད།
མང་པོ་ལ་བསླབ་པར་མི་བྱ་ཡི། ཆོས་གཅིག་ལ་བསླབ་པར་བྱ་སྟེ། གང་ཞེ་ན་
སྙིང་རྗེ་ཆེན་པོའོ་ཞེས་པ་དང༌། ཡང་གང་ལ་མགོ་མཆིས་པ་དེ་ལ་འཚོ་བ་་་་་
མཆིས་སོ། །གང་ལ་སྙིང་རྗེ་ཆེན་པོ་མཆིས་པ་དེ་ལ་རྫོགས་པའི་སངས་རྒྱས་་་་་་
མཆིས་སོ་ཞེས་པ་དང་། ཡང་མོས་པ་སྡུག་བསྔལ་འཇིགས་པ་དང་། །དེ་ཡི་ཕན་
ཡོན་བསམ་པས་བསྐྱེད། །དེ་ཡང་སྙིང་རྗེ་ལས་བྱུང་ཡིན། །ཞེས་པ་དང་། ཡང་
རྫོགས་པའི་སངས་རྒྱས་བྱང་ཆུབ་སེམས་ལས་བྱུང༌། །བྱང་ཆུབ་སེམས་ཀྱང་
སྙིང་རྗེའི་རྒྱུ་ལས་བྱུང་། །དེ་ཕྱིར་སྙིང་རྗེའི་ངང་ཚུལ་རབ་ཏུ་ལྡན་པར་བྱ་ཞེས་
གསུངས། ཐེག་པ་ཆེན་པོའི་རྒྱུ་ལམ་འབྲས་བུ་ཐམས་ཅད་མཐར་ཕྱིན་པར་
བྱེད་པ་སྙིང་རྗེ་ཡིན་པས། ཟླ་བ་གྲགས་པས་ཀྱང་། སྙིང་རྗེ་ལ་མཆོད་
བརྗོད་ཀྱི་ཡུལ་དུ་མཛད་པ་ཡིན་གསུང་། སྙིང་རྗེའི་ངོ་བོ་བདེ་སེལ་བྱ་བ་ཡིན་
ཏེ། དམིགས་པ་སྡུག་བསྔལ་དང་ལྡན་པའི་སེམས་ཅན་ཡིན། རྣམ་པ་སྡུག་
བསྔལ་དང་བྲལ་བར་འདོད་པ་ཡིན། དེ་སྐྱེས་པའི་ཚད་དཔེར་ན། སྦྲུག་དུག་
ཅན་གྱི་ཁ་རླངས་ཀྱིས་ཟིན་པའི་བྱིའུས་ཀྱང་གཞན་དུ་འགྲོ་མི་ཤེས་ལ། སྦྲུལ་
གྱིས་ཀྱང་དེ་གཏོང་མི་ཤེས་ཏེ། གཉིས་ཀ་ལ་རང་དབང་མེད་པར་སྦྲུལ་གྱིས་
ཁར་ཙངས་ཀྱིས་འོང་བ་ལྟར། སེམས་ཅན་གྱིས་ཀྱང་བྱང་ཆུབ་སེམས་དཔའ་
དེ་གཏོང་མི་ཤེས་ལ། བྱང་ཆུབ་སེམས་དཔས་ཀྱང་སེམས་ཅན་གཏོང་མི་ཤེས་
པར། རང་དབང་མེད་པར་གཞན་དོན་ལ་ཕུར་གྱིས་འཇུག་པའི་སྙིང་རྗེ་དེ་ལྟ་
བུ་མེད་པར་བྱང་ཆུབ་སེམས་དཔའ་མི་འོང་སྟེ། དགེ་བཤེས་སྟོན་པའི་ཞལ་
ནས། ཇོ་བོ་ཀུན་གྱི་སྙིང་རྗེ་མཆི་མ་ཙིད་ཙིད་པ་དེ་ལྟ་བུས་གར་ཡང་མི་ཕྱིན།
སྙིང་ནས་གཞན་དོན་ལ་པུར་གྱིས་འཇུག་པ་གཅིག་རང་དགོས་པ་ཡིན་གསུང་
སྐད། དེ་ལྟ་བུའི་སྙིང་རྗེ་ཡོད་ན་སེམས་ཅན་ངན་པ་དང་གྲངས་མང་བ་ལ་
སོགས་པ་གཏོང་བའི་རྒྱུ་རྣམས་ཀྱང་སླར་ལ་འཛིན་པའི་རྒྱུན་འགྲོ་གསུང༌། དེ་
ལྟ་བུའི་སྙིང་རྗེ་ཚད་དུ་ཕྱིན་པ་དེ་ཡང་། བདག་དང་བདག་གིར་མངོན་པར་
*252.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཞེན་པའི་དུས་འདིར་སྐྱེ་བར་སླ་བས། མདོ་ལས་འཇིག་ཚོགས་ལ་ལྟ་བ་སངས་
རྒྱས་ཀྱི་གདུང་ཡིན་བྱ་བ་ཡང་། དེ་ལ་དགོངས་ནས་གསུངས་པ་ཡིན་པས
དེའི་དུས་སུ་བརྟན་པར་བྱ་བ་གལ་ཆེ། དེའི་དུས་སུ་བརྟན་པར་བྱས་ནས།
ཕྱིས་སྟོང་པ་ཉིད་བསྒོམས་ཀྱང་། སྙིང་རྗེའི་ཁོང་ཚངས་སུ་ཞེན་པས་སྙིང་རྗེ་
འདོར་དོགས་མེད་པར་འོང་སྟེ། དཔེར་ན་འོ་སྐོལ་གྱིས་འཁོར་བ་ཐོག་མ་མེད་
པ་ནས། བདག་མེད་སྟོང་པ་ཉིད་བསྒོམས་ཀྱང་། ང་དང་བདག་ཏུ་འཛིན་པ་
འདི་ཤིན་ཏུ་སྤང་དཀའ་སྟེ། རིག་པས་བཙལ་ན་ང་དང་བདག་བྱ་བ་ཡེ་མི་
རྙེད་པར་འདུག་ཀྱང་། གཅིག་ཟུར་བྱས་མ་ཐོག་ཏུ་ངའམ་ཟེར་ནས་འོང་བ་
བཞིན་དུ། སྔོན་དུ་སྙིང་རྗེ་བརྟན་པར་བྱས་ནས། སྟོང་པ་ཉིད་བསྒོམས་ཀྱང་
ཁོང་ཚངས་སུ་སོང་ནས། སྦྱོར་རྗེས་གཉིས་ལ་སྙིང་རྗེ་འབྱུང་བ་ཡིན། དེ་མ་
ཡིན་ཏེ་དངོས་པོ་ལ་ཞེན་པའི་དུས་སུ་སྙིང་རྗེ་ལ་བརྟེན་པར་མ་བྱས་པར་སྟོང་
པ་ཉིད་བསྒོམས་ན། ཕྱིས་སྙིང་རྗེ་སྒོམ་བྱས་ཀྱང་སུ་ལ་བསྒོམ་སྙམ་ནས། སྙིང་
རྗེའི་ཕྱོགས་འཛིན་ཤིན་ཏུ་དཀའ་བས། སེམས་ཅན་ཡལ་བར་འདོར་བའི་ཉེན་
ཡོད་པ་ཡིན། རང་ཅག་ལ་ད་ལྟ་སེམས་ཅན་ཁོ་ན་བྱང་ཆུབ་ཀྱི་གེགས་སུ་གྱུར་
པ་འདྲ་བར་འདུག་སྟེ། སེམས་ཅན་ལ་མ་བརྟེན་པར་བྱང་ཆུབ་ཐོབ་མི་སྲིད་
པས། སྔོན་དུ་སྙིང་རྗེ་གོམས་ཤིང་བརྟན་པར་བྱ་བ་གལ་ཆེ་གསུང༌། དེ་ལྟར་
དངོས་པོ་ལ་མངོན་པར་ཞེན་པའི་དུས་སུ་སྙིང་རྗེ་བརྟན་པར་གྱུར་པས། སྦྲུལ་
གྱིས་ཁར་ཚུད་པ་ལྟ་བུའི་སྙིང་རྗེ་ཆེན་པོ་ཡོད་པར་གྱུར་ཙ་ན་བྱང་ཆུབ་ཀྱི་་་་་་་
སེམས་སྐྱེ་བ་ཡིན་པས། དེ་ཇི་ལྟར་བླང་བའི་ཆོ་གའི་རིམ་པ་ནི། བླ་མ་ཅིག་གི་
ལས་ཡིན་པས་འདིར་མ་བྲིས་ཀྱང་དེའི་སྐབས་ཉིད་དུ་ཤེས་པར་བྱའོ། །
༈ དེ་ལྟར་སེམས་བསྐྱེད་ནས་དེའི་བསླབ་བྱ་ལ་སློབ་དགོས་པས། སྨོན་པའི་
བསླབ་བྱ་ལྔ་ལས་ནག་པོའི་ཆོས་བཞི་སྤངས་ཏེ། དཀར་པོའི་ཆོས་བཞི་ལ་་་་
བསླབ་པར་བྱ་བ་དང་། སེམས་ཅན་བློས་མི་སྤང་བ་གཉིས་ལ་བརྗེད་ཀྱིས་
·253.

ཇོ་བོ་ལྷ་འབྲི་སྒང་པས་མཛད།
དོགས་པ་མ་བྱུང་བས། འདིར་ཡི་གེར་མ་བྲིས་ཀྱང་ཤུགས་ལས་གོ་བར་བྱའོ། །
ལྷག་མ་གསུམ་ལས། དང་པོ་ཡང་དང་ཡང་དུ་བྱང་ཆུབ་ཀྱི་སེམས་སྦྱང་བ་ལ་
བསླབ་པར་སྟོན་པ་ནི། ཐོག་མའི་སེམས་བསྐྱེད་དུས་སུ་གསུང་པ། །བསླབ་བྱ་
རྟག་ཏུ་བྱང་སེམས་སྦྱང་བ། །རིང་དང་ཐུང་བ་གང་ལེགས་ཀྱང་ཟེར། །གཡོག་
གིས་དཔོན་ལ་དྲིས་པའི་གཏམ་བཞིན། །བྱམས་དང་སྙིང་རྗེ་བྱང་སེམས་སྦྱོང་
ན། །ཚིག་དང་མེད་ཀྱང་སེམས་སྦྱོང་ཡིན་ཏེ། །སེམས་མེད་ཚིག་གིས་དེ་ལྟར་མི་
འགྱུར། །སྦྱོང་སྙིང་འདོད་ཕྱིར་ཕན་ཡོན་དྲན་བྱ།།སྡོང་པོ་བཀོད་ལས་གསུངས་
པ་བཞིན་དུའོ། །དེ་ཡི་ཤེས་བྱེད་ལྷ་ཅིག་ཉིད་ཡིན། །བསྐོར་བའི་ཚེ་ན་ནུབ་དང་
བྱང་དུ། །ལྷས་བསྟན་པའམ་ཀུ་ས་ལི་ལ། །གྲོགས་ཀྱིས་ཞུས་ནས་པྲ་ཕབ་པའམ།།
མདོར་ན་སེམས་དེ་ཡོད་ན་ཡོན་ཏན། །ཀུན་ཡོད་དེ་མེད་ཡོན་ཏན་ཀུན་མེད། །
དེ་ལྟའི་ཡོན་ཏན་དྲན་པས་རྟག་སྦྱང་། །དེ་ནི་འབད་པ་ཀུན་གྱིས་སྤེལ་བྱ། །
འབད་པའི་མཆོག་ནི་བྱམས་དང་སྙིང་རྗེ། །བྱང་སེམས་སྐྱོང་བ་གཞན་ཡང་
ཚོགས་བསག །ཚོགས་ཀྱི་མཆོག་ནི་དཀོན་མཆོག་མཆོད་དང་། །དགེ་འདུན་
བསྙེན་བཀུར་གཞན་ཡང་སྣ་ཚོགས། །ལས་སྒྲིབ་སྦྱོང་ཞིང་སྡིག་གྲོགས་སྤང་ལ། །
དགེ་བཤེས་རྟག་བསྟེན་སྟོང་ཉིད་སྒོམ་བྱ། །དེ་ལ་སོགས་པའི་སྣ་ཚོགས་ཚུལ་
གྱིས། །འཕེལ་བྱ་སེམས་སྦྱོང་བ་ཡང་དེ་ཉིད། །ཅེས་གསུངས་སོ། །དེ་ཡང་ཉན་
པོ་ན་བཞུགས་པའི་དུས་སུ་དགེ་འདུན་ཐག་མ་པས། ལྷ་མོ་ཆེ་རབ་གནས་་་་
བྱས་ནས།;སེམས་བསྐྱེད་པའི་དུས་སུ་ཁ་ཅིག་ན་རེ་སྨོན་པའི་བསླབ་བྱ་ལྔ་ལས།
ཡང་དང་ཡང་དུ་བྱང་ཆུབ་ཀྱི་སེམས་སྦྱོང་བ་ལ་སློབ་པར་བྱེད་པ་ལ་རིང་བའི་
སེམས་བསྐྱེད་ཀྱི་ཆོ་ག་དེའི་སྒོ་ནས་སེམས་སྦྱང་ན་ལེགས་སམ། ཐུང་བ། འགྲོ་
ལ་ཕན་ཕྱིར་སངས་རྒྱས་འགྲུབ་པར་ཤོག །བྱ་བ་དེ་ལེགས་ཟེར་ནས་འདྲི་བར་
འབྱུང་སྟེ། གཡོག་ཅིག་གིས་དཔོན་ལ་ཟན་དྲོན་མོ་བྱའམ། གྲང་མོ་བྱ་འདྲེར་
བྱུང་བ་ལ་འདྲ་ཡི་བྱས་པས། གང་ཡང་མ་བྱུང་བའི་གཏམ་རྒྱུད་བཞིན་དུ།
·254·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཚིག་གིས་དོན་འདྲེན་པར་བྱེད་ཡིན་པས། དོན་གཅིག་རྒྱུད་ལ་སྐྱེར་བཏུབ་ན་
ཚིག་དང་རིང་ཐུང་འདྲ་སྟེ། དོན་རང་སྐྱེ་བ་དཀའ་ཉེན་ཡོད་གསུང་། པོ་ཏོ་བ་
ལ་ཞང་ཚ་ཆུང་བས། ནམ་གུང་གི་དེ་བག་དཀའ་བར་གདའ་ཞུས་པས། ཨེན་
ཅིག་རང་སྦྱོང་ན་དང་བྱ་བ་གསུང་སྐད། དགེ་བཤེས་སྟོན་པ་ལ་སྤྱན་སྔ་བས།
སེམས་ཅན་གྱི་དོན་དུ་རྫོགས་པའི་སངས་རྒྱས་ཐོབ་པར་འདོད་པའི་བློ་རྣལ་་་་
མ་གཅིག་ཡོད་ན་ཚིག་མེད་ཀྱང་ཆོག་གམ། ཚིག་ཀྱང་གལ་ཆེ་བ་ལགས་ཞུས་
པས། དོན་དེ་སྐྱེ་བར་བཏུབ་ན་ཚིག་མེད་ཀྱང་ཆོག་གསུང་སྐད། སེམས་ཅན་ལ་
ཕན་བདེ་འདོད་པའི་བྱམས་པ་དང༌། སྡུག་བསྔལ་དང་བྲལ་བར་འདོད་པའི་
སྙིང་རྗེ་དང༌། དེའི་ཆེད་དུ་རྫོགས་པའི་སངས་རྒྱས་ཐོབ་པར་འདོད་པའི་བྱང་
ཆུབ་ཀྱི་སེམས་གསུམ་པོ་དེ་སྙིང་ནས་སྦྱོང་ན་ཚིག་མེད་ཀྱང་། དེ་བྱང་ཆུབ་ཀྱི་
སེམས་སྦྱོང་བ་ཡིན་ཏེ། སེམས་མེད་པའི་ཚིག་རྐྱང་པ་ཁྲམ་པས་ཀྱང་ཤེས་ཏེ།
ངེས་བྱང་ཆུབ་ཀྱིས་སེམས་སྦྱོང་བའི་གོ་མི་ཆོད་གསུང་། དེ་ལྟར་བྱང་ཆུབ་ཀྱི་
སེམས་སྦྱོང་བ་དེ་ཡང་། འབྲས་བུ་བྲོད་པ་བསྐྱེད་ནས་རྒྱུ་ལ་འཇུག་པར་འགྱུར་
པས། བྱང་ཆུབ་ཀྱི་སེམས་ཕན་ཡོན་གོམས་པ་ལ་བསླབ་པར་སྟོན་པ་ནི། སྡོང་
པོ་བཀོད་པའི་མདོ་ལས། བཅོམ་ལྡན་འདས་བྱམས་པས། རིགས་ཀྱི་བུ་ནོར་
བཟང་ལ། རིགས་ཀྱི་བུ་བྱང་ཆུབ་ཀྱི་སེམས་ནི། སངས་རྒྱས་ཀྱི་ཆོས་ཐམས་
ཅད་ཀྱི་ས་བོན་ལྟ་བུའོ། །འགྲོ་བ་ཐམས་ཅད་ཀྱི་དཀར་པོ་རྣམ་པར་འཕེལ་་་་
བར་བྱེད་པས་ཞིང་ལྟ་བུའོ། །བྱ་བ་ལ་སོགས་པ་བམ་པོ་གཉིས་ཙམ་གསུངས།
གསང་སྔགས་རིག་པ་མཆོག་གི་རྒྱུད་ནས། རྒྱལ་སྲིད་རིན་ཆེན་སྣ་བདུན་དང་
ཉེ་བའི་རིན་ཆེན་སྣ་བདུན་དང་སྦྱར་ནས་གསུངས་པ་རྣམས་དྲན་པར་བྱ།་་་་་་་
གསུང་།: འོ་ན་མྱུར་དུ་མངོན་པར་རྫོགས་པར་སངས་རྒྱ་བར་འདོད་པས་བྱང་
ཆུབ་ཀྱི་སེམས་ལ་བསླབ་དགོས་པར་ཅིས་ཤེས་སྙམ་ན། དེའི་ཤེས་བྱེད་ཨོ་ལོག་
ཡུ་བ་སྣུམ་ཅན་ལྟ་བུ་ཇོ་བོ་རྗེ་ལྷ་ཅིག་སྟེ། ཇོ་བོ་ཆེན་པོ་དེ་དུས་ཁྱད་པར་ཅན་
.255.

ཇོ་བོ་ལྷ་འབྲི་སྒང་པས་མཛད།
མ་ཡིན་པ་ཅིག་གི་དུས་ན། ཇི་ལྟར་བྱས་ནས་སེམས་ཅན་རྣམས་སྡུག་བསྔལ་གྱི་
རྒྱ་མཚོ་ལས་བསྒྲལ་བར་བྱ་ཞིག་གུ་སྙམ་དུ་དགོངས་ཤིང་། རྡོ་རྗེ་གདན་ལ་
སྐོར་བ་མཛད་པའི་དུས་ན། ནུབ་ཕྱོགས་བདུད་བཏུལ་བའི་ལྷ་ཁང་གི་ཐད་སོ་
ན་ཚུར་བྱོན་ཙ་ན། གནྡྷོ་ལའི་ནང་ན་བཞུགས་པའི་བྱང་ཆུབ་ཆེན་པོས་གསུང་
ཕྱུང་ནས། ཧེ་བྷ་ཏན་ཏ་མྱུར་དུ་མངོན་པར་རྫོགས་པར་སངས་རྒྱ་བར་འདོད་
པས་བྱང་ཆུབ་ཀྱི་སེམས་སྦྱོང་གསུངས་པ་དང་། ཡང་དུས་ཁྱད་པར་ཅན་ཅིག་
གི་ཚེ། མི་མང་པོ་མཆོད་པ་བྱེད་པའི་དུས་ན། ཁྲོམ་ཆེན་པོའི་གསེབ་ན་ཕར་ལ་
བྱང་ཆུབ་ཀྱི་སེམས་སྦྱོང་ཞིང་སྐོར་བ་མཛད་ཙ་ན། རྡོ་རྗེ་གདན་གྱི་བྱང་ཕྱོགས་
ན་ཇོ་མོ་ཞལ་འགྱུར་ཏ་རེའི་ལྷ་ཁང་གི་ཐད་ཀ་ན་ཚུར་བྱོན་ཙ་ན། བུད་མེད་ཀྱི་
ལུས་ལས་ནི་འདས་ལྷའི་ལུས་ལ་ཅང་མ་སླེབ་པ་གཉིས་ནམ་མཁའ་ལ་འདུག་་་
ནས། གཞོན་ཤོས་ཀྱིས་རྒན་ཤོས་ལ་འདྲི་བའི་ཚུལ་དུ་མཛད་དེ། མྱུར་དུ་མངོན་
པར་རྫོགས་པར་སངས་རྒྱ་བར་འདོད་པས་གང་ལ་བསླབ་པར་བྱ་ཞེས་པས།
མྱུར་དུ་མངོན་པར་རྫོགས་པ་སངས་རྒྱས་བར་འདོད་པས་བྱང་ཆུབ་ཀྱི་སེམས་
སྦྱོངས་གསུངས་སྐད་དེ། ཇོ་བོའི་ཞལ་ནས། ཇོ་མོས་གདམས་ངག་གསུངས་པ་
ཡིན་གསུངས་སྐད། ཡང་གཞོན་ཤོས་ཀྱིས་ཆོས་ཐམས་ཅད་གང་དུ་འདུས་དྲིས་
པས། རྒན་ཤོས་ན་རེ་རང་གི་སེམས་སུ་འདུ་ཟེར། སེམས་ཀྱི་མཚན་ཉིད་ཅི་ལྟ་
བུ་ཡིན་ཟེར་བས། སེམས་ཀྱི་མཚན་ཉིད་ནམ་མཁའ་ལྟ་བུ་ཡིན་གསུངས་པས།
ཇོ་བོས་དེའི་དུས་སུ་སེམས་ཙམ་དང་དབུ་མའི་ལྟ་བ་ཐུགས་སུ་ཆུད་སྐད། དེ་
སྐད་གསུངས་པ་དེ་ཇོ་བོས་འཁོར་རྣམས་ལ། ཁྱེད་ཀྱིས་མཐོང་ངམ་ཐོས་སམ་
གསུངས་པས། མ་ཐོས་མ་མཐོང་ཟེར། ཇོ་བོའི་ཞལ་ནས། ཇོ་མོས་གཡོག་ལ་
གསུངས་པའི་ཚུལ་དུ་བྱས་ནས། ང་ལ་གདམས་ངག་གསུངས་པ་ཡིན་གསུང་
སྐད། ཡང་ཡུལ་དབུས་ཀྱི་དགེ་ཚུལ་ཅིག་གིས། ན་ག་གེ་ར་གླིང་ན་ཕོ་སྐྱེས་མོ་
སྐྱེས་ཡོ་རང་བཞིན་གྱི་རྣལ་འབྱོར་པ་ཡིན་ཟེར་བ་ཐོས་ནས་བལྟར་ཕྱིན་པས།
·256·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མི་མང་པོ་འདུག་པ་ལ་རྣལ་འབྱོར་པ་གཅིག་ཀྱང་མ་མཐོང་། སངས་རྒྱས་མང་
པོས་ནམ་མཁའ་ལ་དཀར་པོ་དང་དམར་པོ་དང་ཟེར་གྱིན་པ་ཅིག་འདུག་
ནས། དེ་ལ་ཕྱག་འདྲ་བ་བྱས་ནས་ཚོང་པ་ཚན་ཅིག་དང་འགྲོགས་ནས་ལོག་
འོངས་པ་དང་། ཚོང་པ་དེ་རྣམས་གཏམ་མི་འདྲ་བ་མང་པོ་གླེང་གིན་འདུག་
པ་དང་། དགེ་ཚུལ་དེས། ཟེར་དགུ་ཅོག་ཀྱང་མི་བདེན་པར་འདུག་ན་ག་གེ་ར་
གླིང་ན་ཕོ་སྐྱེས་མོ་སྐྱེས་ཡོ་རང་བཞིན་གྱི་རྣལ་འབྱོར་པ་ཡིན་ཟེར་ནས་བལྟར་་
ཕྱིན་པ་ལ། འདྲ་ཙམ་ཅིག་ལས་མི་འདུག་བྱས་པས། ཚོང་པ་དེ་རྣམས་ཀྱི་
གསེབ་ན་ན་ག་གེ་ར་གླིང་གི་རྣལ་འབྱོར་པ་ཅིག་ཡོད་པ་དེའི་རྟོག་པ་ལ།
འདིས་རྣལ་འབྱོར་པ་ལ་སྐུར་པ་འདེབས་པ་འདུག་སྙམ་དུ་དགོངས་ནས།
དགེ་ཚུལ་ལ་ཁྱོད་ཀྱིས་གར་ཕྱིན་གསུངས་པས། ན་ག་གེ་ར་གླིང་དུ་རྣལ་འབྱོར་
པ་བལྟར་ཕྱིན་ཟེར། མཐོང་ངམ་བྱས། འདྲ་བ་ཅིག་ལས་མ་མཐོང་ཟེར། འོ་ན་
ཁྱེད་རང་རྣལ་འབྱོར་པ་ཡིན་ནམ་གསུངས་པས། མིན་ཟེར། འོ་ན་ཁྱོད་ཀྱིས་ག་
ནས་ཤེས། རྣལ་འབྱོར་པ་བྱ་བ་རྣལ་འབྱོར་པ་ནང་གིས་ཤེས་པ་ཡིན། ཡང་ན་
བླ་མ་ལ་ཡོན་ཏན་མི་གསང་བས། བླ་མས་ཤེས་པ་ཡིན། དེ་ན་འདུག་པ་ཐམས་
ཅད་ནི་རྣལ་འབྱོར་པ་ཤ་སྟག་ཡིན། ཁྱོད་ཀྱིས་མཐོང་བ་དེ་རྣལ་འབྱོར་བཤའ་
སང་འོ་སྐོལ་གྱིས་བཟང་པོར་བྱས་པ་ཐམས་ཅད་ཀྱང་དེ་ཙུག་
འགྲོ་ཉེ་ཡོད་གསུང་པ་ཡིན་གསུང་། དེ་ནས་དགེ་ཚུལ་དེས་འོ་ན་ཁྱེད་རང་་་་
རྣལ་འབྱོར་པ་ཡིན་ནམ་བྱས་པས། སྤྱིར་ཡོན་ཏན་བྱ་བ་གསང་བ་ཡིན་པ་ལ།
དགེ་ཚུལ་དེའི་ལོག་རྟོག་བསལ་བའི་ཕྱིར། ཡིན་པ་ཡང་སྲིད་གསུངས་པས། འོ་
ན་ཀ་བ་ལི་འདི་ན་ཅི་ཡོད་ཟེར། ཁྱོད་ཀྱི་ཀ་བ་ལི་ན་རྒྱལ་བ་བློ་གྲོས་ཀྱི་མདོ་
གཅིག །གསེར་ཞོ་གཅིག །སེན་མོ་འདྲེག་པའི་སྤུ་གྲི་ཡོད་བྱས་པས། དེར་ཁོ་
ཡིད་ཆེས་ནས་རྡོ་རྗེ་གདན་དུ་འགྲོགས་ནས་ཕྱིན་ཙ་ན། ཇོ་བོ་ཡང་རྡོ་རྗེ་་་་་
གདན་དུ་བཞུགས་པ་དང་འཛོམས་ནས། དགེ་ཚུལ་དེས་ཇོ་བོ་ལ་འདི་ན་ན་ག་
*257.

ཇོ་བོ་ལྷ་འབྲི་སྒང་པས་མཛད།  ཿ ”
གེ་ར་གླིང་གི་རྣལ་འབྱོར་པ་གཅིག་འདུག་བྱས་པས། ཇོ་བོའི་ཞལ་ནས། འོ་ན་
ངེད་བལྟར་འདེང་གསུང་ནས། ཇོ་བོའི་གྲོགས་པོ་གཅིག་དགེ་ཚུལ་དེ་དང་་་་་
གསུམ་འགྲོགས་ནས་བལྟར་ཕྱིན་ཙ་ན། སློབ་དཔོན་སངས་རྒྱས་ཡེ་ཤེས་ཞབས་
ཀྱིས་མཛད་པའི་གཙུག་ལག་ཁང་། མ་ཏི་བྷི་ཧ་ར་བྱ་བ་ཅིག་གི་དྲུང་དུ། ཤིང་
ནྱ་གྲོདྷ་ཅིག་ཡོད་པའི་རྩ་བ་ན། ཕྱག་བདར་མཛད་ཀྱིན་འདུག་སྐད། དགེ་
བཤེས་སྤྱན་སྔ་བའི་ཞལ་ནས། རྣལ་འབྱོར་པ་དང་ལྟ་བ་རྟོགས་པ་ཡིན་པས་ཅི་
ཡང་བྱ་མི་དགོས་མི་ཟེར་བར་ཡོན་ཏན་ཐམས་ཅད་བསོད་ནམས་བསགས་པ་
ལས་བྱུང་བར་དགོངས་པས། ཕྱག་བདར་མཛད་པ་འདི་ཡང་གདམས་ངག་
ཡིན་གསུང་སྐད། དེ་ནས་དགེ་ཚུལ་གྱིས་རྣལ་འབྱོར་རྣལ་འབྱོར་པ་དེ་ལ། ཡུལ་
དབུས་ཀྱི་པཎྜི་ཏ་གྲགས་པ་ཅན་དེ་འདི་ཡིན་བྱས་པས། རྣལ་འབྱོར་པ་དེས་
འཛམ་བུ་གླིང་གི་མཁས་པ་ཆེན་པོ་ལ་ཕྱག་འཚལ་ལོ་གསུངས་ནས།: ཇོ་བོ་ལ་
ཕྱག་བྱས་པས་ཇོ་བོའི་ཞལ་ནས། ང་ནི་ཚིག་ལ་མཁས་པ་ཡིན། ཁྱོད་ནི་དོན་ལ་
མཁས་པ་ཡིན་པས། དོན་ལ་མཁས་པ་ཆེན་པོ་ལ་ཕྱག་འཚལ་ལོ། །གསུངས་
ནས་ཐུགས་ཀྱིས་གུས་པ་མཛད། གཞན་ཡང་དགའ་བར་འགྱུར་བའི་གཏམ་
མང་དུ་མཛད། མན་ངག་ནི་ཇོ་བོར་རང་བདག་པོ་བཞུགས་པས་མ་ཞུས་སྐད།
ཇོ་བོའི་གྲོགས་པོ་བོད་ཁོ་ན་འདྲ་བ། མན་ངག་ཞུ་བ་ལ་དགའ་ལ་སྒྲུབ་པ་ལ་མི་
དགའ་བ་ཅིག་ཡོད་པ་དེས། མྱུར་དུ་མངོན་པར་རྫོགས་པར་སངས་རྒྱ་བར་
འདོད་པས།|ཅི་ལ་བསླབ་ཞུས་པས། བྱང་ཆུབ་ཀྱི་སེམས་སྦྱོངས་གསུང་། དེ་ལ་
ཁོ་ཡིད་མ་ཆེས་པས། འོ་ན་ངེད་ཅག་པྲ་དབབ་ཀྱི་གསུང་ནས། ཁྱེའུ་དང་བུ་མོ་
གཙང་མ་ལ་པྲ་ཕབ་པས། སངས་རྒྱས་ཤཱཀྱ་ཐུབ་པ་བྱོན་ཟེར་ནས་མྱུར་དུ་་་་་་
མངོན་པར་རྫོགས་པར་སངས་རྒྱ་བར་འདོད་པས་ཅི་ལ་བསླབ་པར་བྱ་དྲིས་་་་
ཟེར་ནས་དྲིས་པས། མྱུར་དུ་སངས་རྒྱ་བར་འདོད་ན་བྱང་ཆུབ་ཀྱི་སེམས་་་་་
སྦྱོངས་གསུང་ཡིན་འདུག་བྱས་པ་ལ་ཡང་ཁོ་ཡིད་མ་ཆེས་པ་ལ། སྔ་མ་བཞིན་
·258.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དུ་འཇམ་དཔལ་དང་སྤྱན་རས་གཟིགས་ལ་དྲིས་པས་ཀྱང་སྔ་མ་སྐད་ཟེར། ཐ་
མ་དུས་གསུམ་གྱི་སངས་རྒྱས་ཐམས་ཅད་ཀྱི་པྲ་ཕབ་ནས་དྲིས་པས། ཐམས་
ཅད་གསུང་མཐུན་པར་མྱུར་དུ་སངས་རྒྱ་བར་འདོད་ན་བྱང་ཆུབ་ཀྱི་སེམས་་་་
སྦྱོངས་གསུང་པས། གདོད་ཡིད་ཆེས་སྐད། བྱང་ཆུབ་ཀྱི་སེམས་ཀྱི་ཕན་ཡོན་
མདོར་བསྡུ་ན། ཐེག་པ་ཆེན་པོའི་རྒྱུ་ལམ་འབྲས་བུ་སངས་རྒྱས་ཀྱི་སའི་ཡོན་
ཏན་ཐམས་ཅད་བྱང་ཆུབ་ཀྱི་སེམས་ཡོད་ན་དེ་དག་ཀུན་ཡོད་ལ། དེ་མེད་ན་
དེ་དག་ཀུན་མེད་པ་ཡིན་པས། དགེ་བཤེས་སྨྱུག་རུམ་པའི་ཞལ་ནས། བྱང་
ཆུབ་ཀྱི་སེམས་འདི་ཅིག་སྐྱེར་གཏུབ་ན་དང་ཚོགས་ཁོ་རང་གིས་གསོག །སྒྲིབ་
པ་ཡང་ཁོ་རང་གིས་སྦྱོང་། བར་ཆད་ཀྱང་ཁོ་རང་གིས་སེལ་ཏེ་གསུང་། འདི་
གཅིག་མེད་པ་རྩ་དང་རླུང་དང་ཐིག་ལེ་དང་ལྷའི་སྐུ་དང་། སྟོང་པ་ཉིད་་་་་
ལ་སོགས་པ་བསྒོམས་ཀྱང་འདོད་སར་གོམ་པ་གང་བས་ཕྱེད་ཀྱང་མི་ཕྱིན་
གསུང་། དེ་ལྟ་བུའི་ཕན་ཡོན་དྲན་པའི་སྒོ་ནས་མཉམ་གཞག་དང་རྗེས་ཐོབ་
གཉིས་ཀྱི་ཚུལ་གྱིས་སེམས་རྟག་ཏུ་སྦྱང་བར་བྱ་སྟེ། དེ་ཡང་མཉམ་གཞག་ལ་
སྦྱང་བ་ནི། མལ་དུ་སྐྱིལ་མོ་ཀྲུང་ལེགས་པར་བཅས་ནས། སངས་རྒྱས་རྗེས་སུ་
དྲན་པ་ནས་རིམ་གྱིས་གནད་འཕུལ་དུ་བྱས་ནས་འགྲོ་བ་རྣམས་ཀྱི་དོན་དུ།
རྣམ་པ་ཐམས་ཅད་མཁྱེན་པའི་སངས་རྒྱས་ཐོབ་པར་འདོད་པའི་བསམ་པ་་་་་་
སྦྱོང་བར་བྱེད་པ་ཡིན། རྗེས་ལ་སྦྱོང་བ་ནི་སྤྱོད་ལམ་ཐམས་ཅད་དུ་ཡང་དེ་
ཡིད་ལ་བྱེད། དགེ་བའི་རྩ་བ་སྤོས་ཆུང་ཉུང་འབྲུ་ཙམ་ཅིག་བསྲེག་ཀྱང་བྱང་
ཆུབ་ཀྱི་སེམས་ཀྱི་འཕངས་བྱེད་པ་ཡིན་གསུང་། མས་མཐའ་ཡང་འགྲོ་ལ་ཕན་
ཕྱིར་སངས་རྒྱས་འགྲུབ་པར་ཤོག །བྱ་བའི་ཚིག་གི་སྒོ་ཚུན་ཆོད་ནས་སྦྱོང་་་་་་
དགོས། ཚེ་དུ་མ་འདི་ལ་འདི་ཅི་མི་ཉམས་སུ་སྦྱོང་དགོས་གསུང་། དེ་ཡང་དགེ་
བཤེས་སྟོན་པ་ལ། དགེ་བཤེས་ལྷབ་ཆུང་སྟོན་པས་ཡང་དང་ཡང་དུ་བྱང་ཆུབ་
ཀྱི་སེམས་སྦྱོང་བྱ་བ་དེ། བླ་མའི་གདམས་ངག་བསྒོམས་པས་རྒྱུད་ལ་མ་སྐྱེས་
·259.

ཇོ་བོ་ལྷ་འབྲི་སྒང་པས་མཛད།
ཀྱང་ཡང་དང་ཡང་བསྒོམས་པས་སྐྱེ་བྱ་བ་མ་ལགས་སམ་ཞུས་པས། དགེ་་་་
བཤེས་སྟོན་པའི་ཞལ་ནས། ཇོ་བོ་སྟོན་པ་དེ་གཅིག་པུས་ཀྱང་མི་འོང་། གཙོ་
བོར་བྱམས་པ་དང་སྙིང་རྗེ་བྱང་ཆུབ་ཀྱི་སེམས་ལ་སྦྱོང་བའི་ཚུལ་བཞིན་ཡིད་་་
ལ་བྱེད་པ་དེ། གཞི་མར་བྱས་ནས་ཞར་ལ་ཚོགས་སོག །ཞར་ལ་སྒྲིབ་པ་སྦྱང༌།
ཞར་ལ་སྡིག་པའི་གྲོགས་པོ་སྤང་ཞིང༌། ཞར་ལ་དགེ་བའི་བཤེས་གཉེན་བསྟེན།
ཞར་ལ་ཆོས་ཐམས་ཅད་སྟོང་པ་ཉིད་དུ་བསྒོམ་ཞིང་ཚུལ་བཞིན་ཡིད་ལ་བྱས་་་
ན་འོང་བ་ཡིན་གསུང་། དེ་བས་ན་བསོད་ནམས་མ་བསགས་ན་ཡོན་ཏན་ཅི་
ཡང་མི་འོང་བས་སྒོ་སྣ་ཚོགས་ནས་ཚོགས་གསོག་དགོས་པ་ཡིན། དེ་ཡང་ཚན་
གཅིག་གི་ཡིད་ལ་ཀ་ཆ་དགོས་སྙམ་པ་བྱེད་དེ། དཔའ་ལུས་ལ་ཡོད་ན་མཚོན་
ས་ལ་འཁྱམས་ཏེ། དད་པ་ཡོད་ན་ཆུ་གཅིག་པུས་ལག་དར་བཏུབ་གསུང་། དེ་
ཡང་སྦྱོར་བ་བྱང་ཆུབ་ཀྱི་སེམས་ཀྱིས་འཕངས་ནས་བྱས་པས་དེ་སྦྱོང་བར་
ཡང་འགྲོ་ལ། དགེ་བ་ཅི་བྱས་ཕ་རོལ་ཏུ་ཕྱིན་པ་དྲུག་ལྡན་དུ་འོང་བ་ཡིན་་་་་
གསུང་། དེ་ཡང་དཀོན་མཆོག་གསུམ་ལ་བརྟེན་ནས་གསོག་དགོས་ཏེ། ཆོས་
ནས་ཡོན་ཏན་ཐམས་ཅད་འཐོབ་པར་འདོད་པས་དཀོན་མཆོག་གསུམ་ལ་
མཆོད་པར་བྱའོ། །ཞེས་གསུངས་ཏེ། ཚེ་འདིའི་བདེ་སྐྱིད་བག་རེ་ཡང་དཀོན་
མཆོག་མཆོད་པ་ཨེན་རེ་བྱེད་པའི་ས་ན་ཡོད་པ་ཡིན། བདུད་ཀྱིས་མ་ཁྱེར་བའི་
རྟགས་ཀྱང་གསུང་། དེའི་ནང་ནས་ཀྱང་ཞིང་མཆོག་ཏུ་གྱུར་པ་དགེ་འདུན་བྱ་
བ་འདི་ཡིན་ཏེ། དཀོན་མཆོག་གསུམ་ཀའི་རྩ་བའམ། ཞལ་སྐྱིན་ལྟ་བུ་ཡིན།
འདི་ལ་བསྙེན་བཀུར་བྱས་ན། དཀོན་མཆོག་གསུམ་ག་ལ་བསྙེན་བཀུར་བྱས་
པར་ཡང་འགྱུར་བ་ཡིན་གསུང་། དེ་ལྟར་དཀོན་མཆོག་གསུམ་ལ་བསྙེན་་་་
བཀུར་བྱས་ན། ཚེ་འདི་རང་ལ་མཐོང་ཆོས་འོང་བ་ཡིན་གསུང་། གཞན་དགེ་
བའི་ལས་འབྱུང་པོའི་གཏོར་མ་དང་།· འདོན་ཀློག་དང་སྐོར་བ་དང་། ཚ་ཚ་
འདེབས་པ་ལ་སོགས་པ་སྣ་ཚོགས་བྱེད་པ་མན་ངག་ཡིན་གསུང་། ཞར་ལ་ལས་
·260.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཀྱི་སྒྲིབ་པ་བྱ་བ་ཅིག་མ་སྦྱངས་པར། ཡོན་ཏན་སྐྱེ་ཐབས་ཡེ་མེད་པས་འདི་
སྦྱོང་དགོས་གསུང་། དེ་ཡང་དགེ་བཤེས་སྟོན་པ་ལ་ལྷ་ཆུང་སྟོན་པས། ཚོགས་
གསོག་པ་དང་སྒྲིབ་པ་སྦྱོང་བ་གཅིག་མ་ལགས་སམ་ཞུས་པས། དགེ་བཤེས་
སྟོན་པའི་ཞལ་ནས། སྤྱིར་ཚོགས་བསགས་པས་ཀྱང་སྒྲིབ་པ་འབྱང་མོད་ཀྱི་་་
འོན་ཀྱང་ཚོགས་གསོག་པ་བྱ་བ། གཙོ་ཆེར་དཀོན་མཆོག་གསུམ་ལ་བརྟེན་
ནས་གསོག་པ་ཡིན། སྒྲིབ་པ་སྦྱོང་བ་བྱ་བ་གཙོ་ཆེར་སྟོབས་བཞིའི་སྒོ་ནས་སྦྱོང་
བ་ཡིན་གསུང་། ཞར་ལ་སྡིག་པའི་གྲོགས་པོ་བྱ་ཅིག་མ་སྤངས་ན། རྒྱུད་ལ་ཡོད་
པ་རྣམས་ཁོས་མེད་པར་བྱེད་ན། མེད་པ་ཡོད་པར་བྱེད་ལྟ་ཅི་སྨོས་པས། སྡིག་
པའི་གྲོགས་པོ་དང་རྨི་ལམ་དུ་ཡང་མི་འགྲོགས་པ་ཅིག་དགོས་པར་གསུང་། དེ་
ནས་དགེ་བའི་བཤེས་གཉེན་བྱ་བ་ཅིག་མེད་པར་ལམ་ཐམས་ཅད་འགགས་་་་་
ནས་འདུག་པས་རྟག་ཏུ་དེ་བསྟེན་དགོས། དེ་ཡང་ལུས་འགྲོགས་པ་ཙམ་གྱིས་
མི་ཆོག །སེམས་འགྲོགས་པ་ཅིག་དགོས་གསུང༌། དེ་ནས་སྡུག་ཏུ་འཇུག་པ་
ཐམས་ཅད་དངོས་པོ་ལ་མཚན་མར་འཛིན་པས་སྟོང་པ་ཉིད་ལ་གོམས་པ་་་་
མང་དུ་བྱ། དེ་ལྟར་དགེ་བའི་ཕྱོགས་སྣ་ཚོགས་པའི་སྒོ་ནས་བྱས་ན། བྱང་ཆུབ་
ཀྱི་སེམས་འཕེལ་བར་འགྱུར་བས་ན། དེ་ཐམས་ཅད་བྱང་ཆུབ་ཀྱི་སེམས་སྦྱོང་
བ་ཉིད་ཡིན་ཏེ། དགེ་བཤེས་པོ་ཏོ་བའི་ཞལ་ནས། མི་ཅིག་ལ་ཕ་རྒད་པོ་ཅིག་
ཡོད་པ་དེ། ལ་འུར་ཤི་བར་དགའ་བས། ཉི་མ་ཕྱེད་ཙ་ན་ཟན་ཅིག་བྱིས་པ་ལ་
བསྐུར་ནས། དོ་མོད་ཀྱི་སྐལ་བ་ཡིན་ནོ་གྱིས་བྱས་པས། བྱིས་པས་ཟན་དེ་པོ་བོ་
ལ་གཏད་ནས། འདི་དོ་མོད་ཀྱི་སྐལ་བ་ཡང་ཡིན་ནོ་ཟེར་བྱས་པས། རྒད་པོ་དེ་
ཤེད་ངས་གོ་ཡི། ཁོ་སྐྱོ་བ་ཡིན་ཟེར་ནས་ཟན་དེ་ཟོས་ནས་ལྕེབས་ལོ། །དཔེ་དེ་
བཞིན་དུ་སངས་རྒྱས་རྗེས་སུ་དྲན་པ་ནས། བདག་མེད་གཉིས་ཀྱི་བར་ཐམས་
ཅད་བྱང་ཆུབ་ཀྱི་སེམས་སྦྱོང་བའི་ཆ་ལག་ཏུ་རུག་གིས་གོ་བ་ཅིག་དགོས་པ་་་་་
ཡིན་གསུང་། དེ་ལྟར་བྱམས་པ་དང་སྙིང་རྗེ་བྱང་ཆུབ་ཀྱི་སེམས་སྦྱངས་པས་
·261.

ཇོ་བོ་ལྷ་འབྲི་སྒང་པས་མཛད།
སྤྱོད་པ་རྣམ་པར་དག་ཙ་ན་ལྟ་བ་རྣམ་པར་དག་པ་མྱུར་དུ་རྟོགས་པར་འགྱུར་
བའི་ཕན་ཡོན་སྟོན་པ་ནི། དད་རྩ་བྱང་སེམས་རྟག་ཏུ་སྦྱོང་ན། །ལྟ་བ་བྱེ་བྲག་
སྨྲ་བ་འཛིན་ཡང་། །ཆོས་ཀྱི་གནས་ལུགས་མྱུར་དུ་རྟོགས་འགྱུར། །ལྷ་ཅིག་བླ་མ་
ཤ་ཕྱིན་བཞིན་ནོ། །།ད་ལྟ་བློ་མཐུས་གོ་བར་ནུས་ན། །དབུ་མ་ཆེན་པོ་ཉིད་ལ་
བསླབ་བྱ། །ཆོས་ཀྱི་གནས་ལུགས་ཡེ་ནས་དེ་ཡིན། །དད་རྩ་བྱང་ཆུབ་སེམས་
དང་ཡེ་འགྲོགས། IIང་ཡང་
དྲན་པས་དང་བའི་དད་པ་དང༌། དེའི་རྒྱུ་བྱང་ཆུབ་ཀྱི་སེམས་དང་སྤྱོད་པ་་་་་་
ཉམས་སུ་བླངས་པ་ལས་འབྱུང་བར་ཡིད་ཆེས་པའི་དད་པ་དང་། ཡོན་ཏན་
ཅན་གྱི་སངས་རྒྱས་དེ་ཐོབ་པར་འདོད་པས་དེའི་རྒྱུ་སྒྲུབ་པར་འདོད་པའི་་་་་་་
དད་པ་སྐྱེས་ནས། སངས་རྒྱས་ཀྱི་རྒྱུ་ཐུན་མོང་མ་ཡིན་པ་བྱང་ཆུབ་ཀྱི་སེམས་
པ་ཡིན་པས། དེ་རྟག་ཏུ་སྦྱོང་བར་བྱེད་ན་ལྟ་བ་དམན་ཏེ།:ཉན་ཐོས་བྱེ་བྲག་ཏུ་
སྨྲ་བའི་ལྟ་བ་འཛིན་ཀྱང་། ཆོས་ཀྱི་གནས་ལུགས་ཇི་ལྟར་ཡིན་པ་མྱུར་དུ་
རྟོགས་པར་འགྱུར་ཏེ། དཔེར་ན་ཇོ་བོ་རྗེ་ལྷ་ཅིག་གི་བླ་མ་ཉན་ཐོས་སེན་ཏ་པ་
དྷརྨ་རཀྵི་ཏ་བྱ་བ་དེ་ལྟ་བ་ཉན་ཐོས་བྱེ་བྲག་ཏུ་སྨྲ་བའི་གྲུབ་མཐའ་འཛིན་་
པས་ན། ལྷ་ཁང་ཀུན་ཏུ་ཕྱིན་ཙ་ན་འཇམ་དཔལ་དང་སྤྱན་རས་གཟིགས་ལ་
སོགས་པ། ཁྱིམ་པའི་ཆ་བྱད་ཅན་རྣམས་ལ་ཕྱག་མི་བྱེད་པར། ཀྱེ་མ་འདུས་
བྱས་རྣམས་མི་རྟག་ལ་སོགས་པ་བརྗོད་ཅིང་། སེ་གོལ་གཏོགས་ནས་ས་རིལ་
བྱས་ཏེ་སངས་རྒྱས་ཀྱི་སྐུ་གཟུགས་ཕྱག་མི་བྱེད་པ་དེ་ལྟ་བུའི་ལྟ་བ་དམན་པ་་་་
ཡིན་ཡང་ཐུགས་རྗེ་ཤིན་ཏུ་ཆེ་བས། མི་ཅིག་གི་བརླ་ལ་འབྲུམ་བུ་མེ་དབལ་གྱི་
ནད་ཀྱིས་བཏབ་ནས།། སྨན་པ་ལ་བསྟན་པས་མི་ཤ་སོ་མ་ཡོད་ན་འཚོ། མེད་ན
མི་འཚོ་ཟེར་བས་སྙིང་རྗེས་རང་དབང་མེད་པར་རང་གི་བརླ་ལ་ཤ་བཅད་་་་
ནས་བྱིན་པས་སོ་སོ་སྐྱེ་བོར་སོང་བས། ན་ཚ་ཆེ་བར་བྱུང་བ་ལ་སྨན་པས་ཁྲག་
གཅོད་པ་ལ་སོགས་པའི་བཅོས་ཀ་བྱས། ཤ་དེས་ནད་པ་དེ་ལ་ཕན་ཐོགས་ཟེར་
·262.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བ་གསན་པས་དགའ་ཆེས་པར་གྱུར་ནས། དེའི་འཕྲོ་ལ་མནལ་ཟིམ་པ་ཅིག་
བྱུང་བ་དང༌་། རྨི་ལམ་ན་མི་དཀར་པོ་ཅིག་བྱུང་ནས་རིགས་ཀྱི་བུ་ལེགས་སོ་
ལེགས་སོ་ཟེར་ནས། རྨ་ལ་ཕྱག་གིས་བྱིལ་བྱིལ་མཛད་ནས་སོང་བ་ཅིག་རྨིས།
སད་པ་ན་བལྟས་ཙ་ན་རྨ་མེད་པར་སོང་ནས་འདུག་སྐད། དེ་ཇོ་བོ་ཐུགས་རྗེ་
ཆེན་པོས་བྱིན་གྱིས་བརླབས་པ་ཡིན་གསུང་། མཐོང་ལམ་མ་སྐྱེས་པའི་རྟགས་
སུ་ན་ཚ་ཆེན་པོ་བྱུང་བ་ཡིན། ཐེག་པ་ཆེན་པོ་ནས་གཞལ་ནས། ཆོས་ཀྱི་བདག་
མེད་ལ་བློ་ཁ་མ་ཕྱོགས་པས་ན་དྲོད་ཀྱི་ཡེ་ཤེས་ཀྱང་མ་སྐྱེས་པ་ཡིན་ཏེ། སྐུ་ཚེ་
འཕོས་པ་དང་ཇོ་བོའི་ཞལ་ནས། ངའི་བླ་མ་དེ་སྤྱོད་པ་རྣམ་པར་དག་པ་ཡིན་
པས། དེ་ཙམ་ན་ངེས་པར་བདེན་པ་མཐོང་སྟེ་འོང་བྱ་བ་གསུང་སྐད། འོ་ན་
སྤྱོད་པ་རྣམ་པར་དག་པ་ཡོད་ན་ལྟ་བ་ལ་བསླབ་རང་མི་དགོས་སམ་སྙམ་ན།
བསླབ་དགོས་ཏེ་དགེ་བཤེས་སྟོན་པ་ལ ཁ་རུ་བས་ལྟ་བ་དང་སྤྱོད་པ་གཉིས་
སྤྱོད་པ་གལ་ཆེ་བྱ་བ་མ་ལགས་སམ་ཞུས་པས། དགེ་བཤེས་སྟོན་པའི་ཞལ་ནས།
ད་ཡང་རེ་ཞིག་ཙམ་དུ་བློ་དམན་པ་ལ་དགོངས་ནས་གསུངས་པ་ཡིན། ནན་
ཏར་སོང་ན་ལྟ་བ་མེད་པའི་སྤྱོད་པ་དེ་ཅི་སྤྱོད་པའི་སྤྱོད་པ་ཡིན་གསུང་སྐད།
དེ་བས་ན་རང་གི་བློའི་མཐུས་གོ་བར་ནུས་ན། ལྟ་བ་ཕྱིན་ཅི་མ་ལོག་པ་ལ་སློབ་
དགོས་པས། སློབ་དཔོན་ཀླུ་སྒྲུབ་ཀྱི་དབུ་མ་ཆེན་པོ་ཉིད་ལ་བསླབ་པར་བྱ་སྟེ།
དོན་དམ་པར་རང་བཞིན་མེད་པ། ཀུན་རྫོབ་ཏུ་ཕྱི་རོལ་གྱི་དོན་ཞེའམ་རྣམ་
པར་རིག་པ་ཙམ་ཡིན་ཞེས་ཁ་སྨྲ་མི་འདོགས་པར། མཁས་པ་པཎྜི་ཏ་ནས།
བླུན་པོ་བ་གླང་རྫིའི་བར་ལ་སྣང་བ་ཙམ་ཀུན་རྫོབ་ཏུ་འདོད་པ་སྟེ། ཇོ་བོ་ཡང
ལྟ་བ་དེ་ལ་མོས་པས། དགེ་བཤེས་ཕྱག་དར་སྟོན་པས། དབུ་མ་སྣང་ཙམ་པ་བྱ་
བར་མིང་ཡང་བཏགས་སྐད། ངག་འདོན་དུ་བྱེད་ན་སློབ་དཔོན་ཀླུ་སྒྲུབ་ཀྱི་
དབུ་མ་ཆེན་མོ་ནི། བདེན་པ་གཉིས་ཀ་ཡོད་མེད་གྱི་མཐའ་ལས་གྲོལ་བ་ཡིན་
ཏེ། བདེན་པ་གཉིས་པོ་དེ་གཅིག་བྱ་བ་ཡང་མ་ཡིན། ཐ་དད་བྱ་བ་ཡང་མ་ཡིན།
.263.

ཇོ་བོ་ལྷ་འབྲི་སྒང་པས་མཛད།
དེ་ཉིད་དང་གཞན་དུ་བརྗོད་དུ་མེད་པའི་ཚུལ་གྱིས། སོ་སོའི་ཆ་ཤེས་པར་བྱས་
ནས་སློབ་པ་ཡིན་ཏེ། དོན་དམ་པ་བྱ་བ་བློའི་ཡུལ་ཐམས་ཅད་ལས་འདས་པ་
ཡིན། ཀུན་རྫོབ་བྱ་བ་རང་བཞིན་སྟོང་པར་འདུག་པ་ལ་རྒྱུ་རྐྱེན་ཚོགས་པ་ལ་
བརྟེན་ནས་འབྲས་བུ་བསྙོན་དུ་མེད་པར་འབྱུང་བ། དཔེར་ན་ནམ་མཁའ་
སྟོང་པར་འཇའ་ཚོན་སྣང་བ་ཙམ་ཞིག་ཡིན་གསུང་། དེ་ཡང་བདེན་པ་གཉིས་
ཀྱི་ཆོས་ཀྱི་གནས་ལུགས་དེ་ཡེ་ནས་རང་བཞིན་སྟོང་པར་འདུག་པ་ཅིག་ཡིན་་་
གྱི། ལྟོས་པའི་སྟོང་པ་ཉིད་དང༌། བྱས་པའི་སྟོང་པ་ཉིད་དང་། ཞིག་པའི་སྟོང་
པ་ཉིད་ལྟ་བུ་མ་ཡིན་པས། སྟོང་པ་ཉིད་མཐའ་བྲལ་དེ་ལྟ་བུ་ཅིག་ལ་མི་བསླབ་
ཁ་མེད། དེ་ལྟར་སློབ་པའི་དུས་ན་ཡང་། དད་པའི་རྩ་བ་བརྟན་པ་དང་། བྱང་
ཆུབ་ཀྱི་སེམས་ཀྱིས་ཟིན་པ་གལ་ཆེ་སྟེ། དད་པ་ལས་དང་ལས་ཀྱི་རྣམ་པར་
སྨིན་པ་ལ་ཡིད་ཆེས་པ་མེད་པའི་སྟོང་པ་ཉིད་ལོག་ལྟ་ཡིན། བྱང་ཆུབ་ཀྱི་་་་་་་
སེམས་ཀྱིས་མ་ཟིན་པའི་དགེ་བ་ཐམས་ཅད་བདུད་ཀྱི་ལས་སུ་གསུངས། དྲག་
ཤོས་ཅིག་ཉན་ཐོས་སུ་འགྲོ་བས་ན་ཐབས་ཀྱི་ཆ་བརྟན་པ་གལ་ཆེ། ལྟ་བ་མཐོ་
བ་དང་སྤྱོད་པ་ཞིབ་པ་ལ་ཡང་འགལ་བ་མེད་པས། ཆོས་རྣམས་སྟོང་པ་ཉིད་
དུ་རྟག་མོས་ཀྱང་། །ལས་ཀྱི་རྣམ་པར་སྨིན་ལ་ཡིད་ཆེས་བྱ།།བདག་མེད་གཟོད་
ནས་མཉམ་པ་ཉིད་མོས་ཀྱང༌། །སེམས་ཅན་རྣམས་ལ་སྙིང་རྗེ་ཆེན་པོ་སྐྱེ། །
ཞེས་གསུངས་པ་བཞིན་དུ་ཡིན་གསུང་། པ་ལས་
བྱུང་བའི་བྱང་ཆུབ་ཀྱི་སེམས་ཡང་དང་ཡང་དུ་སྦྱངས་པས་བརྟན་པོ་དང
ལྡན་པར་གྱུར་ན། དངོས་པོར་འཛིན་པས་བྱས་པའི་དགེ་བ་ཡང་། ཐམས་ཅད་
མཁྱེན་པའི་རྒྱུར་འགྱུར་བའི་ཕན་ཡོན་སྟོན་པ་ནི། དད་རྩ་བྱང་ཆུབ་སེམས་ནི་
བརྟན་ན། །།དངོས་པོར་འཛིན་ཅིང་འཁོར་གསུམ་ཡོངས་དག །མིན་ཀྱང་
ཐམས་ཅད་མཁྱེན་ཉིད་རྒྱུར་འགྱུར།།ཤེས་རབ་མ་སྦྱངས་རིང་ལ་དེས་ཆོག།དེ་
ལ་སྦྱངས་ནས་དེ་ཡིས་གྲོགས་བྱེད། །ཅེས་གསུངས་སོ། །དེ་ཡང་ཁ་ཅིག་ན་རེ།
264.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འཁོར་གསུམ་ཡོངས་སུ་དག་པས་མ་ཟིན་པའི་དགེ་བ་བྱས་ཀྱང་། ཐམས་ཅད་
མཁྱེན་པའི་རྒྱུར་མི་འགྲོ་ཟེར་བ་ལ། དགེ་བཤེས་སྟོན་པའི་ཞལ་ནས། དད་པ་
དང་བྱང་ཆུབ་ཀྱི་སེམས་བརྟན་པོ་ཡོད་ན། འཁོར་གསུམ་ཡོངས་སུ་དག་པ་
མེད་ཀྱང་ཐམས་ཅད་མཁྱེན་པའི་ལམ་དུ་འགྱུར་གསུང་སྐད། དེ་ལྟར་ཡིན་
པར་མདོ་ལས། འཇིག་ཚོགས་ལ་ལྟ་བ་རི་རབ་དང་མཉམ་པ་བསྐྱེད་ཀྱང་། དེ་
ལ་བྱང་ཆུབ་ཀྱི་སེམས་སྐྱེ་ཞིང་སངས་རྒྱས་ཀྱི་ཆོས་རྣམས་ཀྱང་སྐྱེའོ། ཞེས་་་་་
གསུངས་པ་བསླབ་བཏུས་སུ་ཡང་ཁུངས་དྲངས་པ་དེ་ཡིན་གསུང་། དེ་བས་
ལས་དང་པོ་པས། ཤེས་རབ་སྟོང་པ་ཉིད་ལ་མ་སྦྱངས་པའི་དུས་ན། བདག་
གཞན་དངོས་པོར་ཅག་གེ་བཟུང་ནས་ཐབས་ཀྱི་ཆ། དད་པ་དང་བྱང་ཆུབ་ཀྱི་
སེམས་བརྟན་པར་བྱེད་པ་དེ་ཉིད་ལམ་མཆོག་ཏུ་འགྱུར་ཏེ། བུ་ཆུང་ལ་འོ་ཟན་
སྟེར་བ་དང་འདྲ་བ་ཡིན། དེའི་དུས་ན་འཁོར་གསུམ་དག་པ་སླར་ལ་ལམ་དུ་
མི་འགྲོ་སྟེ། མི་འཇུ་བའི་ཟས་དུག་ཏུ་འགྲོ་བ་དང་འདྲ་གསུང་། དེ་བས་ན་སྔོན
དུ་ཐབས་བརྟན་པར་བྱས་ནས། དེ་ནས་ཤེས་རབ་ལ་བློ་སྦྱོང་ན། ཐབས་ལ་
བརྟེན་ནས་ཤེས་རབ་གོང་ནས་གོང་དུ་འཕེལ་བའི་གྲོགས་བྱེད་ལ། ཤེས་རབ་
ཀྱི་ཐབས་རྣམ་པར་དག་པར་འགྱུར་བའི་གྲོགས་བྱེད་དེ། དགེ་བ་ཐམས་ཅད་
འཁོར་གསུམ་ཡོངས་སུ་དག་པས་ཟིན་པར་བྱེད་པ་ནི། སྨན་ཞུ་བའི་འོག་ཏུ་
ཟས་གཏོང་བ་ལྟར། ཐབས་ཤེས་གཉིས་གཅིག་གིས་གཅིག་འཕེལ་ཞིང་རྒྱས་
པར་བྱེད་པས། དེ་ལྟར་འབད་པར་བྱའོ་གསུང་། དེ་ལྟར་སངས་རྒྱས་ཐོབ་པར་
བྱེད་པ་ལ་བྱང་ཆུབ་ཀྱི་སེམས་ལས་ལྷག་པའི་མན་ངག་གཞན་མེད་པས། དུས་
དང་གནས་སྐབས་ཐམས་ཅད་དུ་དེ་ཅི་འཕེལ་བྱ་བར་སྟོན་པ་ནི། སྣ་ཚོགས་
ཚུལ་གྱིས་བྱང་ཆུབ་སེམས་སྦྱོང་། །སེམས་ཅན་ཕན་པ་ཅུང་ཟད་ཅི་བྱེད། །
བསོད་ནམས་དེ་ནི་དེ་དང་གཞན་རྣམས། །ཐམས་ཅད་ཐར་པར་བྱ་ཕྱིར་བསྔོ་
བྱ། །མྱུར་དུ་མངོན་རྫོགས་འཚང་རྒྱའི་ཐབས་ཆེན། །ང་མ་མཐོང་བས་མྱ་ངན་
*265.

ཇོ་བོ་ལྷ་འབྲི་སྒང་པས་མཛད།
བྱེད་ནའང་། །དེས་ཀྱང་དེ་ཉིད་བཞིན་དུ་བསླབ་བྱ། །དེ་འོག་ང་མ་མཐོང་
བའང་དེ་བཞིན། །ཞེས་གསུངས་སོ། །བྱང་ཆུབ་ཀྱི་སེམས་སྦྱོང་བར་བྱེད་པ་ལ།
མ་གཞག་ལ་ཡང་བསྡུས་བརྒྱད་དང༌། གོ་རིམས་འཚོལ་བ་སྣ་ཚོགས་ཀྱི་སྒོ་
ནས་སྦྱོང་བར་བྱེད་ལ། རྗེས་ཐོབ་ལ་ཡང་དགེ་བ་ཅི་བྱེད་དེས་ཀུན་བསླངས་
ནས་བྱེད་དེ། ཐ་ན་དུད་འགྲོ་ཁྱི་ལྟ་བུ་གཅིག་ལ། ཟས་ཁམ་གཅིག་སྟེར་ཡང་
བྱང་ཆུབ་ཀྱི་སེམས་ཀྱིས་ཟིན་པར་བྱས་ཏེ་སྟེར། དེ་ལས་བྱུང་བའི་བསོད་་་་་་
ནམས་དེ་ཡང་རང་དོན་དུ་མི་བསྔོ་བར། གང་ལ་ཕན་བཏགས་པའི་ཁྱི་དེ་ལྟ་
བུ་རང་ལ། མ་འོངས་པའི་དུས་ན་ཕན་པར་འགྱུར་བར་བསྔོ་བ་སྟེ། བདག་
གིས་ད་ལྟ་ཟང་ཟིང་གིས་ཕན་བཏགས་པ་འདི་ལ་བརྟེན་ནས། མ་འོངས་པའི་
དུས་ན་ཐེག་པ་ཆེན་པོའི་ཆོས་ཀྱི་སྡུད་པར་བསྔོ་བ་སྟེ། དེ་ལས་བྱུང་བའི་་་་་
བསོད་ནམས་དེ་ཡང་ནམ་མཁའི་མཐས་ཁྱབ་པའི་སེམས་ཅན་ཐམས་ཅད་
འཁོར་བའི་སྡུག་བསྔལ་ལས་ཐར་བར་བྱ་བའི་ཕྱིར། རྫོགས་པའི་སངས་རྒྱས་
སུ་བསྔོ་བར་བྱེད་ན། དགེ་བའི་རྩ་བ་མི་འཛད་ཅིང་། གོང་ནས་གོང་དུ་འཕེལ་
བར་འགྱུར་བས་ན། མྱུར་དུ་མངོན་པར་རྫོགས་པར་འཚང་རྒྱ་བའི་ཐབས་་་་
སམ་མན་ངག་ཆེན་པོ་ཡིན་པས། ཇོ་བོའི་ཞལ་ནས། དགེ་བཤེས་སྟོན་པ་ལ།
ངེད་སྐལ་བ་ཆུང་བས་ཇོ་བོ་རྗེ་ལྷ་ཅིག་དང་མ་ཕྲད་ཟེར་ནས་མྱ་ངན་བྱེད་པ་་་
བྱུང་ན་ཇོ་བོའི་མན་ངག་གི་མཐིལ་ཕྱུང་བ་བྱང་ཆུབ་ཀྱི་སེམས་སྦྱོང་བ་འདི་་་་་
ཡིན་པས། འདི་ལ་སློབས་གྱིས་གསུང༌། ཕྱིས་ར་སྒྲེང་དུ་དགེ་བཤེས་སྟོན་པ་ལ།
འབྲོམ་ཚིག་བ་བ་ད་རེ་མིང་སྲིང་གཉིས་ཀྱིས། ནས་ཨེན་ཅིག་ཕུལ་བསྙེན་་་་་་
བཀུར་བྱས་ནས། འཛམ་བུ་གླིང་གི་སངས་རྒྱས་གཉིས་པ་ལྟ་བུ་ནི་ཇོ་བོ་རྗེ་ལྷ་
ཅིག་ལགས། དེའི་ཡོན་ཏན་བུམ་པ་གང་བྱོ་ལྟ་བུར་མངའ་བ་དགེ་བའི་བཤེས་
གཉེན་ལགས་པས། ལས་དང་པོ་པ་ནས་སངས་རྒྱས་ཀྱིས་སར་འགྲོ་བར་བྱེད་
པའི་ལམ་མ་ནོར་བ་ཅིག་དེ་རིང་གསུང་བར་ཞུ་ཟེར་བས།སྤྱིར་ཡང་ཁོང་བྱང་
•266.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བ་རེ་གཏམ་ཁུངས་ཆེ་བས། དགེ་བཤེས་སྟོན་པ་མས་གཏམ་དེ་ལ་མཉེས་པ་
ཡིན་པར་གདའ། དེའི་དུས་དགེ་བཤེས་སྟོན་པའི་ཞལ་ནས། སྐད་ཅིག་ལ་
སངས་རྒྱ་བ་སྟོང་པ་ཉིད་ཡིན་ཅི་ཡང་བྱ་མི་དགོས་མི་གསུང་བར། དང་པོར་
སངས་རྒྱས་ཀྱི་ཡོན་ཏན་དྲན་པའི་སྒོ་ནས། སངས་རྒྱས་ལ་ཡིད་ཆེས་ཙ་ན།
དེས་གསུངས་པའི་ཆོས་ལ་ཡིད་ཆེས་པར་འགྱུར་བས། དེ་ལ་དལ་འབྱོར་རྙེད་
དཀའ་བ་དང་། མི་རྟག་པ་འཆི་བ་རྗེས་སུ་དྲན་པ་དང༌། ལས་དང་འབྲས་བུ་
ལ་ཡིད་ཆེས་པར་བྱ་སྟེ་རང་གི་ཁས་བླངས་པའི་སྲུང་སྡོམ་རྣམ་པར་དག་པར་་
བྱ། འཁོར་བ་གར་སྐྱེས་ཀྱང་བདེ་བ་མེད་པས།རང་གི་ཉམས་ལ་དཔགས་པའི་
སྙིང་རྗེ་ཆེན་པོའི་ཚན་གྱིས་ཕུལ་ནས སྨོན་འཇུག་གཉིས་ཀྱི་སེམས་བསྐྱེད་
ནས། དེའི་བསླབ་བྱ་ལ་སློབ་ཅིང་མ་ཉམས་ན། སྒྲུབ་ཐབས་ཕོ་རེང་རེ་རེའི་
སྒོར་ཞུགས་ཀྱང་དོན་འགྲུབ། ཕྱག་རྒྱ་ལྔའི་མདོ་གཅིག་པུ་བཏོན་ཡང་དོན་
འགྲུབ་པས། ཇོ་བོ་དང་མ་ཕྲད་སྙམ་ན་ཡང་། ཇོ་བོའི་མན་ངག་གི་མཐིལ་ཕྱུང་
བ་དེ་ཡིན་ཏེ་དེ་ལས་མེད། ཇོ་བོའི་སློབ་མ་འབྲོམ་རྒད་པོ་དེ་དང་མ་ཕྲད་སྙམ་
ནས་མྱ་ངན་བྱེད་པ་བྱུང་ན་ཡང་མན་ངག་དེ་ལས་མེད་གསུང་སྐད་དེ། ཕྱིས་
དགེ་བཤེས་པོ་ཏོ་བ་ཡང་དེ་བཞིན་དུ་གསུང་བ་ཡིན་པར་འདུག་གསུང་། དེ་
ལྟར་ཇོ་བོའི་མན་ངག་བསྡུས་བསྡུ་བ་ཁོ་ན་བྱང་ཆུབ་ཀྱི་སེམས་སྦྱོང་བ་འདི་་་་་
ཡིན། དེ་ལ་སྨོན་འཇུག་གཉིས་ལས། འཇུག་པ་མེད་པར་སྨོན་པ་ཙམ་གྱིས་དོན་
ཆེན་པོ་མི་འགྲུབ་བམ་སྙམ་ན་འགྲུབ་པ་སྟོན་པ་ནི། ཚེ་འདིར་སྨོན་པ་མན་
ཆོད་སེམས་སྦྱོང་། །དེ་གོང་ས་བོན་ཙམ་ཞིག་འདེབས་ཤིང་། །དེ་སྦྱོང་སྨོན་ལམ་
རྟག་ཏུ་འདེབས་ན།།ཕྱག་རྒྱ་ཆེ་ཐོབ་བཞིན་དུ་དོན་ཆེ། །ཞེས་གསུངས་སོ། །དེ་
ཡང་། འོ་སྐོལ་ད་རེས་ཀྱི་ཚེ་ཐུང་འདི་ལ་སྨོན་པ་མན་ཆད་ཀྱི་ཆོས་ལ་བློ་སྦྱོང་
བ་འདི་མན་ངག་ཡིན་པས། དང་པོ་སངས་རྒྱས་ཀྱི་ཡོན་ཏན་རྗེས་སུ་དྲན་པའི་
སྒོ་ནས་སྐྱབས་སུ་སོང་སྟེ། དེའི་བསླབ་བྱ་ལ་སློབ་པ་དང་། དལ་འབྱོར་རྙེད་
.267.

ཇོ་བོ་ལྷ་འབྲི་སྒང་པས་མཛད།
པར་དཀའ་བ་དང་། མི་རྟག་པ་དང་ལས་འབྲས་ལ་ཡིད་ཆེས་ནས། སྲུང་སྡོམ་
རྣམས་མིག་གི་འབྲས་བུ་བཞིན་དུ་སྲུང་བ་དང་། འཁོར་བ་མཐའ་དག་སྡུག་
བསྔལ་དུ་ཡིད་ཆེས་པས། སེམས་ཅན་མ་བཟོད་པའི་སྙིང་རྗེ་ཆེན་པོས་སྨོན་པ་
བྱང་ཆུབ་ཀྱི་སེམས་མ་སྐྱེས་པ་བསྐྱེད་པར་བྱེད། སྐྱེས་པ་མ་ཉམས་པར་གནས་
ཤིང་འཕེལ་བར་བྱེད་པའི་གདམས་ངག་འདི་ཇོ་བོའི་ཆོས་ཐུན་མོང་མ་ཡིན་་་་་
པ་གཞན་ལ་མེད་པ་ལྟ་བུ་ཡིན། ཆོས་གཞན་ཀུན་ན་སྨོན་པ་བྱང་ཆུབ་ཀྱི་་་་་
སེམས་བྱ་བ་མིང་ཙམ་རེ་རེ་བཤད་ཀྱང་། ཇོ་བོའི་གདམས་ངག་མེད་ན་ཉམས་
སུ་ལེན་ཤེས་པ་མེད་བྱ་བ་གསུངས། དེ་བས་ན་རང་ཅག་ད་རེས་ཀྱི་ཚེ་འདི་ལ་
སྨོན་པ་མན་ཆད་ཀྱི་ཆོས་འདི་ལ། བག་ཆགས་ཐེབས་ངེས་བརྟན་ངེས་སུ་བློ་
སྦྱངས་ལ། སྐྱེ་བ་ཕྱི་མ་ཕན་ཆད་དུ་འཇུག་པ་ཡན་ཆད་རྒྱུད་ལ་སྐྱེ་ངེས་པའི་ས་
བོན་ད་རེས་ཅི་ཐེབས་བྱ། དེ་ལྟར་ཚེ་འདི་ལ་སྒྲུབ་རྒྱུའི་ཆེད་དུ་བྱ་བ་སྨོན་པ་
མན་ཆད་དེ་སྦྱོང་ཞིང་། འཇུག་པ་ཡན་ཆོད་ཀྱི་ཆོས་རྣམས་ལ། སྒྲུབ་པར་ནུས་
པ་རྣམས་ལ་ནུས་པ་ཡོད་ཚད་ཀྱིས་བསླབས་ནས། བག་ཆགས་འཇོག་མི་ནུས་
པ་རྣམས་སྨོན་ལམ་གྱི་ཡུལ་དུ་བྱས་ནས། མ་འོངས་པ་ན་དེ་དག་སྐྱེ་བར་སྨོན་
ལམ་འདེབས་ན། སྐྱེ་བ་ཕྱི་མ་ལ་དེ་དག་བརྟན་པར་བྱར་ཡོད། དེ་ཙ་ན་ངན་
སོང་དུ་ཡུལ་ཡང་མི་སྐྱེ། མཐོ་རིས་ཀྱི་སྐྱེ་བ་བརྒྱུད་ནས་ཕྱིར་མི་ལྡོག་པར་་་་་
འཚང་རྒྱ་བས་ན། ཕྱག་རྒྱ་ཆེན་པོ་ཐོབ་པ་ལྟར་དོན་ཆེ་བ་ཡིན་གསུང་། ཕྱག་རྒྱ་
ཆེན་པོ་བྱ་བ་ཡང་། ཚན་ཅིག་སངས་རྒྱས་ཀྱི་ས་ལ་འདོད་པ་ཡོད་པར་འདུག་
སྟེ། ཇོ་བོའི་ཞལ་ནས་མཐོང་ལམ་སྐྱེས་པ་ལ་ཟེར་བ་ཡིན་གསུང་སྐད།
༈ ད་ནི་གསུམ་པོ་ཚོགས་གཉིས་བསག་པ་ལ་བསླབ་པ་ནི། ཕ་རོལ་ཏུ་ཕྱིན་
པ་དྲུག་སྒྲུབ་པ་ཡིན་པས། དེ་ཉིད་འཇུག་པ་བྱང་ཆུབ་ཀྱི་སེམས་ལ་སློབ་པར་
ཡང་འོང་གསུང༌། །དེ་བས་ན་ཕ་རོལ་ཏུ་ཕྱིན་པ་དྲུག་སྒྲུབ་པ་ནི། སྨོན་པའི་
བསླབ་བྱ་འཇུག་པའི་ངོ་བོ་ཡིན་པས། དེ་སྟོན་པ་ལ་དང་པོ་ཚོགས་གཉིས་སུ་
·268·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འགྱུར་བའི་ཐབས་སྤྱིར་བསྟན་པ་ནི། དེ་ལྟར་བྱང་ཆུབ་སེམས་ནི་སྦྱངས་ལ། །
བྱང་ཆུབ་སེམས་ཀྱི་འཕངས་པའི་ཚོགས་བསག །དགེ་བའི་རྩ་བ་ཅི་བྱེད་ཀྱང་
རུང་། དགེ་བཤེས་སྟོན་པའི་ཞལ་ནས་འདི་གསུངས། །སྦྱོར་བ་བྱང་ཆུབ་སེམས་
ཀྱི་འཕངས་ལ། །དངོས་གཞི་ཕ་རོལ་ཕྱིན་པ་དྲུག་ལྡན། །ཟིན་རྗེས་མཇུག་ཏུ་
བྱང་ཆུབ་ཏུ་བསྔོ། །ཕ་རོལ་ཕྱིན་ཚུལ་སྤྱོད་ཀུན་དེར་འདུས། །ཞེས་གསུངས་སོ།།
གོང་དུ་བཤད་པ་དེ་ལྟར་སྨོན་པ་བྱང་ཆུབ་ཀྱི་སེམས་སྦྱངས་ནས། བསམ་པ་
དེས་འཕངས་ནས་སྦྱོར་བ་ཚོགས་གཉིས་བསག་པ་ལ་འབད་པའམ། ཡང་ན་
འཇུག་པ་བྱང་ཆུབ་ཀྱི་སེམས་སྦྱངས་ནས། ཕ་རོལ་ཏུ་ཕྱིན་པ་དྲུག་ཉམས་སུ་
ལེན་པར་བྱེད་པ་ལ་བྱང་ཆུབ་ཀྱི་སེམས་ཀྱིས་ཀུན་ནས་བསླངས་པའི་དགེ་བ་་་
ཅི་བྱས། ཕ་རོལ་ཏུ་ཕྱིན་པ་དྲུག་ལྡན་དུ་འོང་བ་ཆོས་ཉིད་ཡིན་པས། དེས་ཀུན་
ནས་བསླངས་བའི་ཆོས་སྤྲོད་བཅུ་ལ་སོགས་པ་དགེ་བའི་ཕྱོགས་ཐམས་ཅད་ལ་
འབད། དེ་ནས་ཚོགས་གཉིས་བསག་པ་ལ་འབད་པར་བྱ་སྟེ། དེ་ལྟར་དགེ་བའི་
རྩ་བ་གང་དང་གང་བྱེད་ཀྱང་རུང་སྟེ། སྦྱོར་བ་དང་དངོས་གཞི་དང་མཇུག་
གསུམ་ཚང་བར་བྱ་བ་གལ་ཆེ་བས། དགེ་བཤེས་སྟོན་པའི་ཞལ་ནས། དགེ་བ་
གང་བྱེད་ཀྱང་སྦྱོར་བ་བྱང་ཆུབ་ཀྱི་སེམས་ཀྱིས་འཕངས། དངོས་གཞི་ཕ་རོལ་
ཏུ་ཕྱིན་པ་དྲུག་ལྡན་དུ་བྱ། མཇུག་རྫོགས་པའི་བྱང་ཆུབ་ཏུ་བསྔོ། དེ་ལྟར་བྱས་
ན་ཕ་རོལ་ཏུ་ཕྱིན་པའི་ཚུལ་གྱི་སྤྱོད་པ་དཔག་ཏུ་མེད་པ་གསུངས་ཀྱང་། དེར་
མ་འདུས་པ་མེད་གསུང་། དེ་ཡང་ནང་གི་བསམ་པ་གལ་ཆེ། བསམ་པ་དེས་
ཟིན་ན། དངོས་གཞི་ཕ་རོལ་ཏུ་ཕྱིན་པ་དྲུག་ལྡན་དུ་འོང་བ་ཆོས་ཉིད་ཡིན་ཏེ།
འདི་ལྟར་སྦྱིན་པ་ལྟ་བུ་ཅིག་ལ་མཚོན་ན། གང་དང་གང་གཏོང་བ་དེ་སྦྱིན་པ།
ཉན་ཐོས་དང་རང་རྒྱལ་གྱི་སེམས་སྤངས་པ་དེ་ཚུལ་ཁྲིམས། དེས་མི་སྐྱེ་བ་་་་་
བཟོད་པ། དེ་ལ་སྤྲོ་བ་བརྩོན་འགྲུས། མ་ཡེངས་པ་བསམ་གཏན། དེའི་རང་
བཞིན་ཤེས་པའམ་ཡང་ན་མི་དམིགས་པར་ཤེས་པ་ཤེས་རབ། ཡང་ན་དེ་ལས་
.269.

ཇོ་བོ་ལྷ་འབྲི་སྒང་པས་མཛད།
ཡོན་ཏན་ཐམས་ཅད་འབྱུང་བར་ཤེས་པ་དེ་ཤེས་རབ་ཡིན་གསུང་། དགེ་་་་་
བཤེས་ཕུ་ཆུང་བའི་ཕུལ་ནས། དགེ་བའི་རྩ་བ་གང་བྱེད་ཀྱང་དམ་པ་དྲུག་གིས་
ཟིན་པར་བྱ་གསུང་། དེ་ལ་གནས་དམ་པ་ནི། བྱང་ཆུབ་ཀྱི་སེམས་ཀྱིས་ཟིན་
པའོ། །དངོས་པོ་དམ་པ་ནི་མཐའ་དག་ཀུན་ཏུ་སྤྱོད་པ་སྟེ། ཅིག་ལའང་ཕ་རོལ་
ཏུ་ཕྱིན་པ་དྲུག་ཀ་ཚང་བར་བྱེད་པ་སྟེ། དངོས་གཞི་དྲུག་ལྡན་དང་དོན་གཅིག།
ཆེད་དུ་བྱ་བ་དམ་པ་སེམས་ཅན་ཐམས་ཅད་ལ་ཕན་བདེ་བསྒྲུབ་པའི་ཆེད་དུ་་
བྱེད་པའོ། །ཐབས་ལ་མཁས་པ་དམ་པ་ནི་འཁོར་གསུམ་རྣམ་པར་མི་རྟོག་་
པའོ། །རྣམ་པར་དག་པ་དམ་པ་ནི། ཕ་རོལ་ཏུ་ཕྱིན་པ་དྲུག་གི་མི་མཐུན་པའི་
ཕྱོགས་སེར་སྣ་ལ་སོགས་པ་དང་བྲལ་བ་དང་ཨ་ཅང་ཡང་ཆེ་སྟེ། དེའི་སྟེང་དུ་
ལ་མ་
བྲལ་བའོ། །ཡོངས་སུ་བསྔོ་བ་དམ་པ་ནི། སེམས་ཅན་ཐམས་ཅད་ཀྱི་དོན་དུ་
རྫོགས་པའི་བྱང་ཆུབ་ཏུ་བསྔོ་བའོ། །དྲུག་པོ་དེ་ཡང་དགེ་བཤེས་སྟོན་པའི་དེར་
མ་འདུས་པ་མེད་གསུང་། དེ་ལྟ་བུའི་སྒྲུབ་པ་དེ་ནི་སྤྱོད་པ་བཞི་དང་ཡང་དོན་
གཅིག་པས། ངོ་བོ་ཐ་དད་མེད་པར་སྒྲུབ་པར་སྟོན་པ་ནི། གོ་ཆ་དྲུག་དྲུག་སུམ་
ཅུ་དྲུག་དང་། །བཏང་སྲུང་དག་སྤེལ་བཞི་ནི་དོན་གཅིག །རྩ་དྲུག་བཞིར་
འདུས་བཞི་ལ་གྲིམས་ཕྱུང་། །བཞི་བསྒོམས་ཉིད་ཀྱིས་གོ་ཆའི་གོ་ཆོད། །ཅེས་
གསུངས་སོ། །གོང་དུ་གསུངས་པ་ལྟར། བསམ་པ་བྱང་ཆུབ་ཀྱི་སེམས་ཀྱིས་
འཕང་ན། ཕ་རོལ་ཏུ་ཕྱིན་པ་དྲུག་ཚང་ནས་འོང་བས། མགོན་པོ་བྱམས་པས་
གོ་ཆའི་སྒྲུབ་པའི་སྐབས་ནས། གོ་ཆ་དྲུག་དྲུག་སུམ་ཅུ་རྩ་དྲུག་ལ་བསླབ་པར་
གསུངས་པ་དང་། སློབ་དཔོན་ཞི་བ་ལྷས། བསླབ་བཏུས་ནས། བཏང་བ་དང་།
སྲུང་བ་དང་། དག་པ་དང༌། སྤེལ་བ་བཞི་ལ་བསླབ་པར་གསུངས་པ་ནི་དོན་
གཅིག་སྟེ། གོ་ཆ་སུམ་ཅུ་རྩ་དྲུག་པོ་དེ་ཡང་སྤྱོད་པ་བཞིར་འདུས་པས། སྤྱོད་པ་
བཞི་སྒྲུབ་པ་ལ་བརྩོན་འགྲུས་ཀྱིས་གྲིམས་ཕྱུང་ལ་བསྒོམ་པར་བྱ། བཞི་པོ་དེ་
·270.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སྒོམ་པ་ཉིད་ཀྱིས་གོ་ཆ་སུམ་ཅུ་རྩ་དྲུག་སྒྲུབ་པར་འོང་བས་དེས་གོ་ཆོད་དེ། དེ་
ཡང་བཏང་བ་གསུམ་གྱིས་ནི་བྱང་ཆུབ་སེམས་དཔའི་སྤྱོད་པ་སྒྲུབ་ལ། སྲུང་
བས་རྟེན་སྒྲུབ། དག་པས་མི་མཐུན་པའི་ཕྱོགས་སྦྱོང་། སྤེལ་བས་འབྲས་བུ་
མཐར་ཐུག་པར་བྱེད་པའོ། །དེ་ལྟ་བུའི་སྤྱོད་པ་དེ་ཡང་ཕྱིན་ཅི་མ་ལོག་པར་
བསྒྲུབ་པར་སྟོན་པ་ནི། མདོ་སྡེ་རྒྱན་གྱི་ཕ་རོལ་ཕྱིན་སྐབས། །བྱང་ཆུབ་སེམས་
དཔའི་ཕ་རོལ་ཕྱིན་དྲུག །རེ་རེའང་དྲུག་པོ་ཀུན་གྱི་རྒྱུར་འགྱུར། །དེ་ལྟ་ན་ནི་
ཕྱིན་ཅི་མ་ལོག །དེ་ལས་བཟློག་པ་སེམས་དཔའི་མ་ཡིན། །ཞེས་གསུངས་སོ། །
དེ་ཡང་མདོ་སྡེ་རྒྱན་གྱི་ཕ་རོལ་ཏུ་ཕྱིན་པའི་ལེའུ་ནས། ཕན་ཚུན་བསྡུས་ཕྱིར་
རྣམ་ངེས་ཕྱིར། །ཆོས་ཉིད་ཕྱིར་དང་རྒྱུ་མཚན་ཕྱིར། །ཕ་རོལ་ཕྱིན་དྲུག་རྣམ་
ཀུན་དུ། །རྣམ་པར་ངེས་པར་ཤེས་པ་བྱ། །ཞེས་པའི་སྐབས་སུ་འདི་གསུངས་ཏེ།
བྱང་ཆུབ་སེམས་དཔས་ཕ་རོལ་ཏུ་ཕྱིན་པ་དྲུག་སྒྲུབ་པའི་དུས་ན། རེ་རེས་ཀྱང་
དྲུག་ཀ་རྫོགས་པའི་རྒྱུར་འགྲོ་བ་ཅིག་དགོས་ཏེ། སྦྱིན་པ་དངོས་པོ་ཐམས་ཅད་
ལ་མ་ཆགས་པར་གཏོང་ནུས་པ་ཅིག་ཡོད་ན། ཚུལ་ཁྲིམས་བཤའ་མ་ཅིག་འོང་།
དེ་ཉམས་ཀྱིས་དོགས་པས་གཞན་གྱི་གནོད་པ་བཟོད་པ་ཅིག་འོང་། བཟོད་པ་
དང་ལྡན་པ་ལ་བརྩོན་འགྲུས་ནམ་ཡང་འོང་། བརྩོན་འགྲུས་དང་ལྡན་པ་ལ་
ཏིང་ངེ་འཛིན་ཤེས་རབ་འོང་བས། སྦྱིན་པས་ཀྱང་ཐམས་ཅད་སྐྱེད་པར་བྱེད་
ལ། དེ་བཞིན་དུ་ཚུལ་ཁྲིམས་ཀྱིས་སྦྱིན་པ་དྲི་མ་མེད་པར་བྱེད། གནོད་པའི་
ལན་མི་བྱེད་པས་བཟོད་པ་སྐྱེ། དེ་ལ་བརྩོན་འགྲུས་འབྱུང་། བརྩོན་འགྲུས་ཀྱིས་
བསམ་གཏན་དང་ཤེས་རབ་སྒྲུབ་པར་བྱེད། ཡང་བཟོད་པ་ཡོད་ན་གནོད་
པའི་ལན་མི་བྱེད་པས། མི་འཇིགས་པའི་སྦྱིན་པར་འགྲོ། ཉོན་མོངས་པ་སྤངས་
པས་ཚུལ་ཁྲིམས། བཟོད་པས་ཕྱིར་མི་ལྡོག་པས་བརྩོན་འགྲུས། དེ་ལས་བསམ་
གཏན་དང་ཤེས་རབ་འབྱུང་བའོ། །བརྩོན་འགྲུས་ནམ་ཡང་ཀུན་གྱི་རྒྱུ་ཡིན།
བསམ་གཏན་མ་ཡེངས་པར་རྩེ་གཅིག་པ་ལ་བརྟེན་ནས་ཡོན་ཏན་ཐམས་ཅད་
·271·

ཇོ་བོ་ལྷ་འབྲི་སྒང་པས་མཛད།  ོ
སྐྱེ་བས་ན། ཀུན་གྱི་རྒྱུ་ཡིན། ཤེས་རབ་ཀུན་གྱི་རྒྱུར་འགྱུར་བ་ནི། ཤེས་རབ་
བདག་མེད་པའི་དོན་མ་ཤེས་ན། བདག་ཏུ་འཛིན་པ་སྤང་བར་མི་ནུས། དེ་མ་
སྤངས་ན་ཆགས་སྡང་ལ་སོགས་པའི་ཉོན་མོངས་པ་འབྱུང་། དེའི་སྒོ་ནས་སྡིག་
པའི་ལས་བསགས་ནས་ངན་སོང་དུ་སྐྱེ་བས་ན་དེ་སྤང་དགོས། དེ་སྤོང་བ་ལ་
བདག་མེད་པ་རྟོགས་པ་ཙམ་གྱིས་མི་ཆོག་མངོན་སུམ་དུ་རྟོགས་དགོས། དེ་སྐྱེ་
་།།བ་གཅིག་གམ་གཉིས་ཀྱིས་མི་འོང་། བསྐལ་པ་དཔག་ཏུ་མེད་པར་སྦྱོང་དགོས།
དེ་ལ་བརྟེན་དལ་འབྱོར་དགོས། དེ་ལ་ཚུལ་ཁྲིམས་ལ་སོགས་པ་གཞན་དགོས་
པའི་ཚུལ། དབུ་མ་ལ་འཇུག་པ་ནས་གསུངས་པ་ལྟར་ཡིན་པས་དེ་ལྟར་རེ་རེ་
ནས་ཀྱང་ཀུན་རྫོགས་པའི་རྒྱུར་འགྱུར་བ་དེ། སྒྲུབ་པ་ཕྱིན་ཅི་མ་ལོག་པ་ཡིན་
གསུང་། དེ་ལས་བཟློག་པར་རེ་རེས་ཀྱང་ལྔ་པོ་གཞན་འཇིག་སྟེ། གེགས་སུ་
གྱུར་ནས་བྱང་ཆུབ་སེམས་དཔའི་སྒྲུབ་པ་ཕྱིན་ཅི་མ་ལོག་པ་མ་ཡིན་ཏེ། འདི་
ལྟར་ཤེས་རབ་གཅིག་པུས་ཀྱང་གཞན་འཇིག་སྟེ། འཁོར་གསུམ་མི་དམིགས་
པའི་ཤེས་རབ་ཀྱིས། སྦྱིན་པ་དང་། སྦྱིན་བྱ་དང་། སྦྱིན་བྱེད་དང་། བསྲུང་བྱ་
དང་། སྲུང་བྱེད་དང་། བསྲུང་རྒྱུ་ལ་སོགས་པ་མེད་པར་ཤེས་ན། རྫ་བོར་བ
བཞིན་དུ་ཟ་མ་སྲུང་བ་ལ་སོགས་པ་བྱིས་པ་འབྲིད་པ་ཡིན། ཆོས་ཡེ་བྲལ་ཡིན་
ཟེར་ནས་དེ་དག་རྒྱུན་བཅད་ན། ངན་སོང་དུ་འགྲོ་བས་ན་དེ་ཤེས་རབ་མ་
1:|:|:|:ཡིན་གྱི། ཤེས་རབ་ལ་སོགས་པ་འཇིག་བྱེད་ཡིན། མི་ཅིག་མཆུ་མེས་ཚིག་ནས་
སོ་སྐྱ་ཙིག་གེ་བྱུང་བས་བུས་མཐོང་ནས། ངེད་ཀྱི་ཨ་ཕ་རྒོད་ཀྱིན་བྱུང་ཟེར་བ་
ལ། ཕ་ཤེད་ཨ་ཕ་རྒོད་པ་མིན། མེས་ཚིག་པ་ཡིན་ཟེར་ལོ། །དཔེ་དེ་བཞིན་དུ་
ཤེས་རབ་ཀྱི་ཕ་རོལ་དུ་ཕྱིན་པ་དང༌། ཕ་རོལ་ཏུ་ཕྱིན་པ་གཞན་གྱི་རྒྱུ་མ་ཡིན་
གྱི། ཤེས་རབ་འཆལ་པ་ལ་སོགས་པ་དང་། ཕ་རོལ་ཏུ་ཕྱིན་པ་གཞན་འཇིགས་
བྱེད་ཡིན་གསུང་། དེ་ལྟར་ཕ་རོལ་ཏུ་ཕྱིན་པ་གཞན་མི་དགོས་ཤེས་རབ་གཅིག་
པུས་ཆོག་པར་གསུངས་པ་དེ། སྒྲ་ཇི་ལྟ་བ་བཞིན་མ་ཡིན་པར་སྒྲུབ་པར་སྟོན་
·272.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པ་ནི། དོན་སྒྲ་ཇི་བཞིན་བཟུང་བར་བྱ་མིན། །ཤེས་རབ་བསྒོམ་པར་ཐམས་
ཅད་འདུས་གསུངས། ་ནི་དགོངས་ཅན་དགོངས་པའི་གཞི་ནི། །ལྔ་རྣམས་
བརྟན་ལ་དེ་ནི་དེར་ཞེན། །ཤེས་རབ་མི་འཇུག་པ་ལ་གསུངས་ཡིན། །ཤེས་རབ་
བསྒོམས་ཀྱང་དེ་འདོར་དོགས་མེད།།དེ་ལ་དགོངས་ནས་དེ་ལྟ་བུར་གསུངས།།
དེ་ལས་གཞན་པས་དེ་ལྟ་མ་ཡིན། །སྔ་མ་བརྟན་པས་ཕྱི་མ་འཇུག་ཡིན། །།དེ་
བས་དེ་ཉིད་དགོངས་ཏེ་གསུངས་པ། །ཞེས་གསུངས། དེ་ཡང་ཤེས་རབ་ཀྱི་ཕ་
རོལ་ཏུ་ཕྱིན་པ་ནས། ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམས་ན། ཕ་རོལ་ཏུ་
ཕྱིན་པ་ཐམས་ཅད་བསྒོམས་པར་འགྱུར་རོ་ཞེས་གསུངས་པ་དེ། ཧྭ་ཤང་གིས་
མདོ་སྡེ་བརྒྱད་ཅུ་ཁུངས་སུ་དྲངས་ནས། ཤེས་རབ་གཅིག་པུས་ཆོག་པ་ཡིན།
ཐབས་གཞན་མི་དགོས་ཟེར་བ་ལ། བརྗོད་བྱའི་དོན་དེ་སྒྲ་ཅི་ལྟ་བ་བཞིན་དུ་
བཟུང་བར་བྱ་བ་མ་ཡིན་ཏེ། མདོ་ལས་ཤེས་རབ་བསྒོམ་པར་ཐམས་ཅད་་
འདུས་པར་གསུངས་པ་དེ་དགོངས་པ་ཅན་དུ་གསུངས་པ་ཡིན་ཏེ། དེ་ལ་་་་་
དགོངས་པའི་གཞི་ནི། ཐབས་ཀྱི་ཆ་བསམ་གཏན་མན་ཆད་བརྟན་པར་གྱུར་
པས། ཐབས་དང་མ་བྲལ་བའི་ཤེས་རབ་ལ་དགོངས་པ་ཡིན། དགོངས་ཏེ་
གསུངས་པའི་དགོས་པ་ནི། ཐབས་ཀྱི་ཆ་ལ་བརྟེན་ཏེ་མངོན་པར་ཞེན་ནས་་་་་་
དེས་ཆོག་པར་བཟུང་ནས། ཤེས་རབ་སྟོང་པ་ཉིད་ལ་གཡང་སར་བརྟས་ནས་
མི་འཇུག་པ་ལ་གཞུག་པའི་ཡན་ལག་ཏུ་གསུངས་པ་ཡིན་གསུང་། དེ་ལྟ་མ་
ཡིན་ཏེ་ངེས་དོན་དུ་འདོད་པ་ལ་གནོད་པའི་ཚད་མ་ནི་ཐབས་ཡེ་མི་དགོས་ན་
བཅོམ་ལྡན་འདས་ཀྱི་ཞལ་ནས། ང་སྔོན་ཀ་ཤི་ཀའི་རྒྱལ་པོར་གྱུར་པའི་དུས་ན།
ཕུག་རོན་གྱི་ཕྱིར་རང་གི་ཤ་ཁྲ་ལ་བྱིན་པ་དེ། ང་ཤེས་རབ་འཆལ་ལམ་མ་ཕམ་
པ་ཁྱོད་ཀྱིས་བསྐལ་པ་དྲུག་ཅུར་སྦྱིན་པའི་ཕ་རོལ་ཏུ་ཕྱིན་པ་བསྒྲུབས། དྲུག་
ཅུར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སྤྱད་པ་དེས་ཁྱོད་ལ་གནོད་པར་གྱུར་
ཏམ་ཞེས་གསུངས་སོ། །དགོངས་གཞི་དེ་ལ་དགོངས་པའི་འཐད་པ་ཡང་།
.273.

ཇོ་བོ་ལྷ་འབྲི་སྒང་པས་མཛད།
ཐབས་བརྟན་ངཔས་ཤེས་རབ་བསྒོམས་པས་ཐབས་ཀྱི་ཆ་འདོར་དོགས་མེད་པ།
དེ་ལ་དགོངས་ནས་ཤེས་རབ་ཏུ་ཐམས་ཅད་འདུས་པར་སྟོན་པས། འཇིག་
རྟེན་ཁམས་ནི་སྟོང་དག་ཏུ། །ངས་ནི་ཆོས་རྣམས་གང་བཤད་པ། །ཚིག་འབྲུ་ཐ་
དད་དོན་གཅིག་སྟེ། །དེ་ནི་བརྗོད་པར་ནུས་མ་ཡིན། །ཞེས་པ་ལ་སོགས་པ་དེ་
ལྟར་གསུངས་ཀྱིས། དེ་ལས་གཞན་ཏེ་ཐབས་མ་བརྟན་པ་རྣམས་ཀྱི་ཤེས་རབ་
སྒོམ་པའི་ནང་དུ་ཐམས་ཅད་འདུས་པ་མ་ཡིན། སྔོན་དུ་ཐབས་བརྟན་པ་བྱེད།
ཐབས་ཀྱང་སྔ་མ་སྔ་མ་བརྟན་པར་བྱེད་ནས། ཕྱི་མ་ཕྱི་མ་ལ་འཇུག་དགོས་པ་
ཡིན་གསུང་། དེ་ལྟར་ཐབས་བརྟན་ནས་ཤེས་རབ་བསྒོམས་ན་ཐབས་ཤེས་
ཟུང་དུ་འབྲེལ་བའི་ལམ་བདེན་པ་གཉིས་སུ་སྒྲུབ་པ་ཡིན་པས། དེ་སྟོན་པ་ནི།
ཕ་རོལ་ཕྱིན་དྲུག་མི་མཐུན་ཕྱོགས་དག །སྟོང་པར་ཤེས་པས་མི་འཇུག་དེ་་་་་་
སྤོང༌། །ཀུན་རྫོབ་རྒྱུ་འབྲས་མི་སླུར་ཤེས་ནས། །གཉེན་པོའི་ཕྱོགས་ནི་རྟག་ཏུ་
བསྟེན་བྱེད། །དེ་ལྟ་ན་ནི་ཀུན་རྫོབ་དོན་དམ། །ཕྱིན་ཅི་མ་ལོག་ལམ་གྱི་ཐབས་
ཆེན། །བཟློག་ན་ལོག་པར་ལྟ་བའི་རྒྱུ་ཡིན། །ཞེས་གསུངས་སོ། །འདི་ལྟར་ཕ་
རོལ་ཏུ་ཕྱིན་པ་དྲུག་གི་མི་མཐུན་ཕྱོགས། སེར་སྣ་ནས་ཤེས་རབ་འཆལ་པའི་
བར་ཐམས་ཅད་སྟོང་པར་ཤེས་ཏེ། སེར་སྣ་བྱ་རྒྱུ་དང་། བྱེད་མཁན་དང་།
སེར་སྣ་ཞེས་བྱ་བའི་ཆོས་གསུམ་ཀ་དོན་དམ་པར་མ་གྲུབ་སྟེ། ཆོས་ཐམས་ཅད་
གདོད་མ་ནས་ཞི་བ་ཡིན་པར་བསམ་སྟེ་མི་འཇུག་པར་སྤོང་ལ། དེ་བཞིན་དུ་
ཉོན་མོངས་པ་ཞེ་སྡང་ལྟ་བུ་སྐྱེ་བའི་དུས་ན། དེ་སྐྱེ་བའི་ཡུལ་དང་། སྐྱེད་པ་པོ་
བདག་དང་། :བསྐྱེད་བྱ་ཞེ་སྡང་རང་ཡང་མ་གྲུབ་པར་བསམས་ནས་སྤོང་བར་
བྱེད་པའོ།།།འོ་ན་དེ་ལྟར་སྟོང་པར་ཁྱད་མེད་པས། སྦྱིན་པ་བཏང་བར་བྱ་བའི་
ཡུལ་དང་། གཏོང་བ་པོ་བདག་དང་། བཏང་བར་བྱ་བའི་རྫས་ལ་སོགས་པ་
ཡང་མ་དམིགས་པས། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་རྣམས་ཀྱང་།
སྒྲུབ་མི་དགོས་སམ་ལྷམ་ན། དེ་ཡི་དུས་ན་ཀུན་རྫོབ་ཀྱི་ཕྱོགས་ཉེ་བར་བཟུང་
.274.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སྟེ་སྒྲུབ་པ་ནི། དོན་དམ་པར་དེ་ལྟར་སྟོང་པར་མཉམ་ཡང་། ཀུན་རྫོབ་ཏུ་སྦྱིན་
པ་དང་། ཚུལ་ཁྲིམས་ལ་སོགས་པ་ལ་སྤྱད་པའི་གནས་སྐབས་ཀྱི་འབྲས་བུ་ལྷ་
དང་མིའི་ལུས་དང་ལོངས་སྤྱོད་ཕུན་སུམ་ཚོགས་པ་དང༌། མཐར་ཐུག་གི་་་་་
འབྲས་བུ་རྫོགས་པའི་སངས་རྒྱས་སུ་འགྱུར་བ་དེ་རང་ཅག་ལ་མཁོ་བར་ཤེས་་་་
ནས། གཉེན་པོའི་ཕྱོགས་དེ་དག་ལ་ལྷག་པར་འབད་པར་བྱེད་ན། བདེན་པ་
གཉིས་ཕྱིན་ཅི་མ་ལོག་པས་སངས་རྒྱས་ཐོབ་པར་བྱེད་པའི་ལམ་གྱི་ཐབས་་་་་་་
ཆེན་པོ་ཡིན་ལ། དེ་ལས་བཟློག་སྟེ་གཉེན་པོའི་ཕྱོགས་སྦྱིན་པ་ལ་སོགས་པ་་་་་་
རྣམས་ནི་སྟོང་པ་སྒྲུབ་རྒྱུ་མེད་པར་སོང༌། སྤང་བྱ་ཉོན་མོངས་པ་སེར་སྣ་ལ་
སོགས་པ་རྣམས་དང་འདོད་ཡོན་རྣམས་ལ་ནི་མེད་ཐབས་མེད་པར་འཇོལ་་་་་་
ཉོག་ཏུ་སྤྱོད་ཙ་ན། ལོག་ལྟ་ཆེན་པོ་ཡིན་པས་ངན་སོང་གི་རྒྱུ་ཡིན་གསུང་། དེ་
ཡང་ཚན་ཅིག་ནང་རྟོགས་ན་ནང་འཚང་རྒྱ། ནུབ་རྟོགས་ན་ནུབ་འཚང་རྒྱ་བ་
ཡིན། དགེ་སྡིག་གཉིས་ཀ་སྟོང་པར་མཉམ་ཟེར་བ་ཡོད་དེ། འོ་ན་སྟོང་པ་ཡིན་
ན་ལག་པ་མེར་ཆུག་དང་། གཡང་དུ་མཆོངས་དང༌། མཐོང་བའི་ཆོས་ཀྱིས་
མགོ་བསྒྲེས་ན་དེ་མི་བཏུབ་སྟེ་མི་གཏུབ་བཞིན་དུ་དེ་སྐད་བྱས་པས་ཅི་ཕན།
དེ་བས་ན་ཁར་བཅུག་ཀྱང་རོ་མ་ཚོར། ལག་ཏུ་གཏད་ཀྱང་ངོ་མ་ཤེས་པ་མང་
གསུང་། དེས་སྨོན་པའི་བསླབ་བྱ་ཚོགས་གཉིས་བྱེད་པའི་ཐབས་སམ། འཇུག་
པའི་སྡོམ་པ་སྤྱིར་བསྟན་ནས། ད་ནི་ཚོགས་གཉིས་རང་གི་ངོ་བོའམ། འཇུག་
པའི་སྡོམ་པ་བྱེ་བྲག་ཏུ་སྟོན་པ་ནི། ཕ་རོལ་ཏུ་ཕྱིན་པ་དྲུག་སོ་སོར་སྟོན་པའོ། །
འོ་ན་ཕ་རོལ་ཏུ་ཕྱིན་པ་དྲུག་ཚོགས་གཉིས་སུ་ཇི་ལྟར་འགྱུར་ཞེ་ན། དང་པོ་
གསུམ་བསོད་ནམས་ཀྱི་ཚོགས།། ཐ་མ་གཉིས་ཡེ་ཤེས་ཀྱི་ཚོགས། བརྩོན་འགྲུས་
གཉིས་ཀའི་གྲོགས་ཡིན་པའམ། ཡང་ན་། སྦྱིན་དང་ཚུལ་ཁྲིམས་བསོད་ནམས་
ཀྱི། །ཚོགས་ཡིན་ཤེས་རབ་ཡེ་ཤེས་ཀྱི། །གསུམ་པོ་དག་ནི་གཉིས་ཀ་ཡིན། །ལྔ་
ཆར་ཡང་ནི་ཡེ་ཤེས་ཚོགས། །ཞེས་གསུངས་སོ། །ཇོ་བོས། ཤེས་རབ་ཕ་རོལ་
.275.

ཇོ་བོ་ལྷ་འབྲི་སྒང་པས་མཛད། _________
ཕྱིན་སྤངས་པའི། །སྦྱིན་པའི་ཕ་རོལ་ཕྱིན་ལ་སོགས། །དགེ་བའི་ཆོས་རྣམས་
ཐམས་ཅད་དག །རྒྱལ་བ་རྣམས་ཀྱིས་ཐབས་སུ་བཤད། །ཅེས་གསུངས་སོ། །དེ་
ལྟར་ཡིན་པ་ལ་འདིར་སྦྱིན་པའི་ལེའུ་མ་ཚང་བ་ནི། །དགེ་བཤེས་དེས་ཡོན་
བཤད་རེ་རེའི་དུས་སུ་ཡང་གསུང་པས་མི་བརྗེད་སྙམ་ནས་མ་བྲིས་བག་ཙམ་་་
བྲིས་པ་ནི། དེ་ལྟའི་ཡོན་ཏན་མ་ལུས་ལྡན་དང་། ཞེས་པ་ལ་སོགས་པ་ཡོན་ཏན་
ཐམས་ཅད་བསོད་ནམས་བསགས་པ་ལས་འབྱུང་བར་གསུངས་པ་དེ་ཡིན་་་་་་
པས། དེ་འདིར་སྐབས་དོན་ཡིན་པས་སྦྱར་ཏེ། སྤྱིར་བྱང་ཆུབ་སེམས་དཔའི་
སྤྱོད་པ་ཐམས་ཅད་ཀྱི་སྔོན་དུ་འགྲོ་བ་ནི་སྦྱིན་པ་ཡིན་པས། སྐྱེ་དགུ་འདི་དག་
བདེ་བ་མངོན་འདོད་ཅིང་། །བདེ་བའི་རྒྱུ་ནི་ལོངས་སྤྱོད་མེད་ལས་མེད། །
ལོངས་སྤྱོད་སྦྱིན་ལས་འབྱུང་བར་མཁྱེན་ནས་ནི། །ཐུབ་པས་ཐོག་མར་སྦྱིན་
པའི་གཏམ་མཛད་དོ། སུངས་སྦྱིན་པཔ་
ལ་ཆོས་ཀྱི་སྦྱིན་པ་དང་། མི་འཇིགས་པའི་སྦྱིན་པ་དང་། ཟང་ཟིང་གི་སྦྱིན་པ་
གསུམ་ཡང་གསུང་། བསླབ་པ་ཀུན་ལས་བཏུས་པ་ལས་ལུས་བཏང་བ་དང་།
ལོངས་སྤྱོད་བཏང་བ་དང་། དགེ་བའི་རྩ་བ་བཏང་བ་གསུམ་དུ་གསུངས་ཏེ།
ལུས་བཏང་བ་མི་འཇིགས་པའི་སྦྱིན་པ་ཡིན་ཏེ། སྙིང་རྗེའི་བསམ་པ་མ་དག་
པའི་དུས་ན་བསམ་པས་གཏོང་བ་དང༌། སྙིང་རྗེའི་བསམ་པ་དག་པ་ན་སྦྱོར་
བས་བཏང་བར་གསུངས། ཆོས་ཀྱི་སྦྱིན་པ་ནི། དགེ་བ་གཏོང་བ་ཡིན་ཏེ་དུས་
གསུམ་གྱིས་དགེ་བ་ཐམས་ཅད། དངོས་དང་བརྒྱུད་པའི་སྒོ་ནས་སེམས་ཅན་
ལ་གཏོང་བས་ན། བྱང་ཆུབ་སེམས་དཔའི་སྤྱོད་པ་ཐམས་ཅད་སྦྱིན་པའི་རང་
བཞིན་དུ་འདུག་པ་ཡིན། ལོངས་སྤྱོད་གཏོང་བ་ནི། ཟང་ཟིང་གི་སྦྱིན་པ་ཡིན་
ཏེ། དེ་ལ་ཡུལ་དང་བསམ་པ་དང་དངོས་པོ་གསུམ་ལས། སྤྱིར་བྱང་ཆུབ་སེམས་
དཔའ་ཡུལ་མི་བདམ་པར་ཐམས་ཅད་ལ་གཏོང་བ་ཡིན་ཡང་། མོས་པས་སྤྱོད་
པའི་ས་མཐར་མ་ཕྱིན་བར་དུ་དངོས་པོ་དང་བསམ་པའི་མཐུ་བག་ཆུང་བས་་་
་276.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཞིང་གི་མཐུ་ལ་བརྟེན་དགོས་པས། ཞིང་བདམ་ལ་གཏོང་། དེ་ཡང་སེམས་ཅན་
ཁོ་ནའི་ཆེད་དུ་བདམ་པ་སྟེ། དངོས་པོ་ཆུང་བ་འདི་ཙམ་ཡང་ཞིང་ཁྱད་པར་
ཅན་ལ་བཏང་བས་འབྲས་བུ་ཆེན་པོ་འབྱུང་བས། དེས་སེམས་ཅན་ཀྱི་དོན་རྒྱ་
ཆེན་པོ་སྒྲུབ་པ་ནུས་སྙམ་ནས་གཏོང་བའོ། །དངོས་པོ་ནི་ཁ་ན་མ་ཐོ་བ་མེད་པ་
སྟེ། སྦྱོར་བའི་དུས་ན་སྡིག་གིས་མ་བསྒྲུབས་ཤིང་། རང་གི་ངོ་བོ་དུག་ལ་སོགས་
པ་མ་ཡིན་པའོ། །བསམ་པ་ནི་ལན་དང་རྣམ་སྨིན་ལ་མི་ལྟ་བར་དད་པ་དང་།
བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ་གཏོང་བའོ། །དེ་ལྟར་བྱས་པའི་
དགེ་བ་དེ་ཡང་སེམས་ཅན་ཁོ་ནའི་ཆེད་དུ་རྫོགས་པའི་བྱང་ཆུབ་ཏུ་བསྔོས་ན་་
མི་འཛད་ཅིང་། འཕེལ་བར་འགྱུར་བས་ན། བྱང་ཆུབ་སེམས་དཔའི་སྦྱིན་པ་
ཡོངས་སུ་རྫོགས་པར་འགྱུར་བ་ཡིན་ནོ། །
༈ ད་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་ཇི་ལྟར་བསླབ་པ་སྟོན་པ་ནི།
ཉན་ཐོས་ཀྱི་ཚུལ་ཁྲིམས་སྤོང་བ་བདུན་འཁོར་དང་བཅས་པ་ཡིན་བྱང་ཆུབ་་་་
སེམས་དཔའི་སྤོང་བ་བཅུ་འཁོར་དང་བཅས་པ་ཡིན་པ་ལ། ཡིད་ཀྱི་གསུམ་ལ་
གནང་བའི་སྐབས་མེད་དེ། ལུས་ངག་གི་བདུན་ལ་གནང་བའི་གོ་སྐབས་ཡོད་
པར་གསུངས་པ་དེ། དུས་ནམ་གྱི་ཚེ་ན་གནང་བ་ཡིན་ནམ་སྙམ་ན། དེ་སྟོན་པ་
ནི། སེམས་དཔའ་ཆེ་ལ་མི་དགེ་བདུན་པོ། །གནང་སྟེ་སྙིང་རྗེས་རང་དབང་
མེད་ན། །ཡིན་ཕྱིར་སེམས་ལ་མཐུ་མེད་རྣམས་ཀྱིས། །སྙིང་རྗེས་ཀུན་རྫོབ་
སེམས་ནི་རྟག་སྤྱོད། །དེ་དོན་རང་ཉིད་ཞི་དུལ་གཙོར་བྱ། །ལྷག་བསམ་བསྐུལ་
བའི་ཆོས་བཞི་བསྟན་བཞིན། །སྒལ་ཆེན་འཆོས་པའི་དཔེ་ཡང་དེར་བསམ། །ས་
མ་ཐོབ་པར་མཐའ་ཡས་བསྟོད་བཞིན། །བྱས་ན་དེ་ཉིད་སེམས་ཅན་དོན་ཡིན༎
ཞེས་གསུངས་སོ། །བྱང་ཆུབ་སེམས་དཔའི་ཚུལ་ཁྲིམས་ལེའུ་ནས། བྱང་ཆུབ་
སེམས་དཔའ་ཐུགས་རྗེའི་གཞན་དབང་དུ་གྱུར་པ་རྣམས་ལ་ལུས་ངག་གི་
བདུན་པོ་གནང་བར་གསུངས་པ་དེ་ལ། དགེ་བཤེས་སྟོན་པའི་ཞལ་ནས། རྒ་
.277.

ཇོ་བོ་ལྷ་འབྲི་སྒང་པས་མཛད།
སྒོམ་ཁྱོད་ལྟ་བུའི་བྱང་ཆུབ་སེམས་དཔའ་ལ་འདི་གནང་རི་ཤི། ཁྱོད་ཀྱིས་མ་
གསོད་ཕོད་དམ་གསུངས་སྐད་དེ། མ་བསད་པས་རང་དམྱལ་བར་སྐྱེ་བར་
ཡིད་ཆེས་པ་དེ་གཏི་མུག་མེད་པའི་དགེ་བར་འགྱུར། མ་དམྱལ་བར་འགྲོ་བ་ལ་
མི་བཟོད་པའི་སྙིང་རྗེ་སྐྱེས་ནས་གསོད་པ་དེ། ཞེ་སྡང་མེད་པའི་དགེ་བ་ཡིན།
མ་བསད་པས་རང་དམྱལ་བར་སྐྱེ་བ་ལ་མི་འཛེམ་པ་དེ་འདོད་ཆགས་མེད་་་་་
པའི་དགེ་བ་ཡིན་པས། དེ་ལྟ་བུ་ལ་གནང་བ་ཡིན་ཏེ། འདོད་ཆགས་ཞེ་སྡང་
གཏི་མུག་གསུམ། །དེས་བསྐྱེད་ལས་ནི་མི་དགེ་བ། །མ་ཆགས་མི་སྡང་གཏི་མུག་
མེད། །དེས་བསྐྱེད་ལས་ནི་དགེ་བ་ཡིན། །ཞེས་གསུངས་པས་སོ། །ད་ལྟ་དེ་ལ་
འཁྲུལ་ནས་ཐེག་པ་ཆེན་པོ་ལ་གནང་བའི་སྐབས་བག་ཙམ་ཡོད་པ་ཡིན་ཟེར་་་
ནས། སོ་སོ་ཐར་པ་ཅི་ཕྱིས་ནས་གཏོང་བ་ནི་རང་མགོ་རང་གིས་ཙོག་པ་ཡིན།
གྲུམ་ཡེ་ཤེས་རྒྱལ་མཚན་བྱ་བ་དེ་གང་ན་བཀབ་པའི་ཁུངས་ཚོལ་བ་ལ། སྟོན་
པ་གཞན་ཅིག་གང་ནས་གནང་གི་ཁུངས་བཙལ་ཞིང་། འཕྲིན་ཕཪ་བསྐུར་
ཚུར་བསྐུར་བྱེད་པ་ལ་གྲུམ་ཤེད། ངས་གང་ནས་བཀག་གི་ཁུངས་ཚོལ། ཁྱེད་
གང་ནས་གནང་བའི་ཁུངས་ཚོལ། ངེད་གཉིས་ཀྱི་དེ་མཐར་གང་བཟང་བལྟའོ་
ཟེར་སྐད་དེ། མཐར་བལྟ་མི་དགོས་ད་ལྟ་རང་ནས་བཟང་ངན་བྱུང་བ་དེ་རང་
ཡིན། བྱ་རྒོད་འདབ་གཤོག་རྒྱས་པའི་ལད་མོ་བྱིའུ་ཕྲུག་ཤ་ཕོ་ཆེས་བྱར་མི་་་་་
བཏུབ་པས། ས་མ་ཐོབ་ཅིང་སྙིང་རྗེས་རང་དབང་མེད་པར་རང་ཐེད་ལ་་་་་་
གཏོང་ནུས་པའི་མཐུ་མེད་པ་རྣམས་ཀྱིས། སྙིང་རྗེའི་མཐུ་ཅི་ཙམ་ཡོད་པས་
ཀུན་ནས་བསླངས་པའི་ཀུན་རྫོབ་བྱང་ཆུབ་ཀྱི་སེམས་རྟག་ཏུ་སྦྱོང་། དེ་ལྟར་
བྱས་ཏེ་གཞན་དོན་བྱེད་པ་ལ་སྔོན་དུ་རང་སྨིན་དགོས། རང་མ་སྨིན་པར་་་་
གཞན་སྨིན་པར་བྱེད་མི་ནུས་པས། སེམས་ཅན་བློ་ཕུགས་སུ་བཅུག་ལ་སྔོན་དུ་
རང་ཉིད་ཞི་བ་དང་། དུལ་བ་གཙོ་བོར་བྱ་བ་མན་ངག་ཡིན། རང་ལ་མི་གནོད་
ཅིང་གཞན་ལ་ཕན་པར་འདུག་ན། ནུས་པ་ཡོད་ཚད་ཀྱིས་གཞན་གྱི་དོན་ལ་
.278.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཡང་བསླབ་གསུང་། དེ་ལྟར་ཡིན་པར་ཡང་ཅིས་ཤེས་ན་ལྷག་པའི་བསམ་པ་
བསྐུལ་བའི་མདོ་ལས། བྱང་ཆུབ་སེམས་དཔའ་ལས་དང་པོ་པའི་གང་ཟག་མ་
རྨས་ཤིང་མ་ཉམས་པར་འདོད་པས་ཆོས་བཞི་ལ་བསླབ་པར་བྱ་སྟེ། འཁོར་མི་
བསྡུ་བ་དང་། ཐོས་པ་ཉུང་བའི་གང་ཟག་སྤོང་བ་དང་། བས་མཐའི་གནས་
མལ་བསྟེན་པ་ལ་དང་། རང་གཅིག་པུ་ཞི་བ་དང་དུལ་བ་ལ་བརྩོན་པར་བྱའོ་
ཞེས་གསུངས་སོ། །འཁོར་བསྡུས་པ་ལ་སྐྱོན་ཅི་ཡོད་ན། མེ་ཕར་བུས་པས་ཨག་
ཙོམ་ཚུར་ཚིག་སྟེ། ཁྱི་ལ་ཡང་མ་ཕན་བྱིན་པ་ལ་ཡང་གོད་པར་འགྲོ་སྟེ། འཁོར་
སྨྲ་དབབ་པ་ལ་སོགས་ཆད་པའི་རིམ་པ་བྱེད་དགོས། དེ་དག་བྱས་ན་བྲ་ཕྱེ་
བགོས་ནས་རང་ཡང་ཡིད་འབྱུང་ཞིང་རྨས་པར་འགྱུར་ལ། སློབ་མ་ཡང་སྐྱེ་བ་
གཏན་དུ་ཆོས་དང་མི་ཕྲད་པའི་ལས་གསོག་པ་ལས་མི་འོང་གསུང་། ཐོས་པ་
ཉུང་ངུའི་སེམས་ཅན་མ་སྤངས་ན་ཡང་སྐྱོ་བ་སྐྱེ་བའི་དོགས་ཡོད་དེ། དགེ་་་་་
བཤེས་ཕུ་ཆུང་བས། སློབ་མ་ཅིག་ལ་ཆོས་ཚིག་བཞི་པ་ཅིག་བསླབས་པ་ལ་ཤེས་
དུས་མ་བྱུང་བས། དགེ་བཤེས་ཉིད་སྤྱན་ཆབ་ཤོར་བ་ཡིན་ཟེར། དགེ་བཤེས་
སྤྱན་སྔ་བ་ཀུན་ཡང་། རང་བཏུབ་པ་བཞག་ནས་གཞན་མི་བཏུབ་པ་ལ་ཆོས་
འཆད་པ་གསུང་སྐད། དེ་བས་ན་ཐོས་ཆུང་སྡིག་གྲོགས་ཡིན་པས་སྤང་དགོས
པར་གསུངས། དེ་ནས་བས་མཐའ་ལ་མ་བརྟེན་པར་ཉིན་མོ་འདུ་འཛིའི་ནང་
ན་འདུག་ཅིང་མཚན་མོ་སྒོམ་དང་མིག་ལམ་དུ་རལ་ཁྲིའུ་ཅན་ཟིང་ཡོང་གིས་་་
བྱ་བ་གསུང་སྟེ། དེ་བས་ན་བས་མཐའ་བསྟེན་ནས་སྡོམ་གྱི་རྣམ་པར་ཐར་པ་
བྱེད་དགོས་པ་ཡིན་གསུང་། དེར་ཡང་བསྡད་པས་མི་འོང་ཆོས་ཡིད་ལ་བྱ་སྟེ།
རང་ཞི་བ་དུལ་བ་རང་ཅིག་སྨིན་བྱེད་དགོས་པས། ཤ་གཟུག་རང་ཟ་བྱ་བའི་
ཚུལ་དུ་བྱ་གསུང་། རྟ་ཕྱུགས་སྒལ་བ་ཅན་འཆོས་པའི་དཔེ་ཡང་བསམ་སྟེ།
ཤའུ་མ་རྟས་ཀྱི་བར་དུ་ཁེབས་མ་ཚུན་ཆོད་བྱས་ནས་རྟས་སུ་འཇུག །ཤའུ་རྟས་
ཏེ་སྤུ་སོབ་ཀྱིས་སྐྱེས་པ་དང་། དྲུག་རྒྱབ་བཀལ་ཡང་ཨའུ་ཅི་བ་ལྟར། རང་གི་
·279.

ཇོ་བོ་ལྷ་འབྲི་སྒང་པས་མཛད།
རྒྱུད་རྟས་སུ་བཅུག་ནས་རང་ཉམས་དོག་མེད་ཙ་ན་གཞན་དོན་བྱེད་པ་ཡིན།
རང་མ་རྟས་པར་གཞན་དོན་བྱེད་པ་ནི་སྨྱོན་པའི་སྤྱོད་པ་ཡིན། མུན་ཁུང་གི་
དབྱུག་ཁ་ཡིན་བྱ་བ་ཡང་གསུང་སྐད། འོ་ན་དེ་ཉན་ཐོས་སུ་མི་འགྱུར་རམ་
སྙམ་མི་འགྱུར་ཏེ། གོང་དུ་གཞན་ཡང་དེ་ལྟར་སློབ་པར་འདོད་པས། བསླབ་
གསུམ་སློབ་པ་བྱང་ཆུབ་སེམས་དཔའི་ཞེས་གསུངས་པ་ལྟར་ཡིན་པས། ལུང་
གི་རྒྱབ་རྟེན་དུ་བསྟན་བཅོས་ཀྱང་དྲངས་པ་ནི། ས་མ་ཐོབ་ཀྱི་བར་དུ་ཡོན་
ཏན་མཐའ་ཡས་པར་བསྟོད་པ་ལས། འགའ་ཞིག་རང་ཉིད་མ་དུལ་བཞིན་དུ་
རིགས་པར་ལྡན་པའི་ཚིག་སྨྲ་ཡང་། །རང་གི་ཚིག་དང་འགལ་བའི་སྤྱོད་པས་
གཞན་དང་གདུལ་བར་མི་ནུས་ཞེས། ཁྱོད་ཀྱིས་དགོངས་ནས་དེ་སླད་འགྲོ་བ་
མཐའ་དག་ཐུགས་ལ་བཞག་མཛད་ནས། །རེ་ཞིག་རང་ཉིད་མ་དུལ་བ་ཉིད་
དུལ་བར་མཛད་ཕྱིར་བརྩོན་པ་ལགས། །ཞེས་པ་བཞིན་དུ་བྱས་ན། དེ་ཉིད་ཁོ་
ན་སེམས་ཅན་གྱི་དོན་བྱས་པ་ཡིན་པས། སེམས་ཅན་ཡལ་བར་འདོར་བའི་
ཉེས་པ་མི་འོང་གསུང་། དེ་ལྟར་བྱང་ཆུབ་སེམས་དཔའི་ཚུལ་ཁྲིམས་ལ་གནང་
བཀག་ཡོད་པས་ན་དེའི་རིམ་པ་ཤེས་པར་བྱས་ཏེ་བསླབ་པར་སྟོན་པ་ནི། བྱང་
ཆུབ་སེམས་དཔའི་བསླབ་པ་རྣམས་ལས། གནང་དང་བཀག་པ་དཔག་མེད་
གསུངས་ཀྱང་། བསྡུ་ན་གཉིས་པོ་འདི་ལས་མི་འདའ། བྱམས་དང་སྙིང་རྗེ་བྱང་
2
ཆུབ་སེམས་ལྡན། །ཉོན་མོངས་སེམས་དང་མ་འདྲེས་འདུག་ན། །བཀག་པ་དག་
ཀྱང་དེ་ལ་གནང་ཡིན། །ཉོན་མོངས་སེམས་དང་ལྡན་པར་གནས་ཚེ། །བསྒྲུབ་
པར་གསུངས་པའང་དེ་ལ་མ་གནང༌། །དེ་བས་གནང་དང་བཀག་པ་དག་ནི། །
རང་གི་སེམས་ལ་བརྟགས་པས་ཤེས་བྱ། །ཞེས་གསུངས་སོ། །བྱང་ཆུབ་སེམས་
དཔའི་སའི་ཚུལ་ཁྲིམས་ལེའུ་དང་། བསླབ་པ་ཀུན་ལས་བཏུས་པ་ཀུན་ནས།
གནང་ཞིང་བསྒྲུབ་པའི་གཞི་དང་། མི་རུང་བ་བཀག་པ་དཔག་ཏུ་མེད་པ་ཅིག་
གསུངས་པ་དེ་ཐམས་ཅད་ཀྱང་འུབས་ཀྱིས་བསྡུ་ན་གཉིས་པོ་འདི་ལས་མེད་་་་་
·280.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རིལ བྱམས་པ་སྙིང་རྗེ་བྱང་ཆུབ་ཀྱི་སེམས་དང་ལྡང་ཞིང་། ཆགས་སྡང་ལ་
སོགས་པའི་ཉོན་མོངས་པའི་སེམས་དང་མ་འདྲེས་པར་འདུག་ན། ལུས་ངག་
གི་མི་དགེ་བ་བདུན་པོ་ལྟ་བུའི་བཀག་པ་དག་ཀྱང་བྱར་གནང་སྟེ། སྙིང་རྗེས་
བྱས་ན་མི་དགེ་མེད་ཅེས་པ་དང༌། ཡང༌། སྙིང་རྗེར་ལྡན་ཞིང་བྱམས་ཕྱིར་
དང་། །སེམས་དགེ་བ་ལ་ཉེས་པ་མེད། །ཅེས་གསུང་པ་དང་། མ་ཆགས་མི་སྡང་
གཏི་མུག་མེད། །དེས་བསྐྱེད་ལས་ནི་དགེ་བ་ཡིན། །ཞེས་སོ། །དེ་བས་སེམས་
ཉོན་མོངས་པ་དང་ལྡན་ཞིང་རང་ལ་འཁྲིས་ནས་འདུག་ན། འདོད་ཆགས་ཞེ་
སྡང་གཏི་མུག་གསུམ། །དེས་བསྐྱེད་ལས་ནི་མི་དགེ་བ། །ཞེས་གསུངས་པས་ན།
བསྒྲུབ་པར་བྱ་བའི་ཕ་རོལ་ཏུ་ཕྱིན་པ་དྲུག་རང་ཡང་མ་གནང་སྟེ། ཆོས་སྡིག
ཏུ་སོང་། ཕ་རོལ་ཏུ་ཕྱིན་པ་དྲུག་སྒྲིབ་པར་སོང་བ་ཡིན། དེ་བས་ན་གནང་
བཀག་ཐམས་ཅད་སྤྱོད་འཇུག་ནས། གང་ཚེ་སྐྱོད་པར་འདོད་གྱུར་ཏམ། །སྨྲ་
བར་འདོད་པའི་སེམས་བྱུང་ན། །དང་པོར་རང་གི་སེམས་བརྟགས་ནས། །
བརྟན་པས་རིགས་པ་ལྡན་པར་བྱ། །ཞེས་གསུངས་པ་བཞིན་དུ་ཤེས་པར་བྱ་
གསུང་། འོ་ན་སོ་སོ་ཐར་པ་དང་བྱང་ཆུབ་སེམས་དཔའི་བསླབ་པ་གནང་་་་་་
བཀག་འདོམ་ན། གང་ལ་གཙོ་བོར་བྱ་ཞེ་ན། དེ་ཡང་རང་གི་སེམས་ལ་དྲི་བར་
སྟོན་པ་ནི། སོ་སོ་ཐར་དང་སེམས་དཔའི་སྡོམ་པ། །འདོམ་ན་རང་སེམས་ལྟ་
བས་ཚོད་བཟུང་། །མ་འདྲེས་སེམས་ན་སེམས་དཔའི་གཙོར་བྱ། །འདྲེས་པའམ་
རང་དོན་འདོད་ན་སྔ་མའོ། །ཞེས་གསུངས་སོ། །དེ་ཡང་སྡོམ་པ་གཉིས་ལྡན་གྱི་
གང་ཟག་ཅིག་ལ། སོ་སོ་ཐར་པའི་དབང་དུ་བྱས་ན་བྱེད་དགོས། མ་བྱས་ན་
ལྟུང་བར་འགྱུར། བྱང་ཆུབ་སེམས་དཔའི་དབང་དུ་བྱས་ན་སྤང་དགོས་མ་
བྱས་ན་ལྟུང་བར་འགྱུར་བ་དེ་བྱས་ན་གཅིག་དང་འགལ་མ་བྱས་ན་གཅིག་་་་་་
དང་འགལ་ཏེ། བསླབ་པ་འདོམ་པར་གྱུར་ན། རང་གི་སེམས་ལ་བལྟས་ལ་གང་
གཙོ་བོར་བྱ་བའི་ཚོད་གཟུང་སྟེསྟེ། འདི་ལྟར་རང་གི་སེམས་ཉོན་མོངས་པ་དང་
·281.

ཇོ་བོ་ལྷ་འབྲི་སྒང་པས་མཛད།
མ་འདྲེས་ཤིང་། ལྷག་པའི་བསམ་པ་དང་ལྡན་པར་འདུག་ན། བྱང་ཆུབ་སེམས་
དཔའི་སྡོམ་པ་གཙོ་བོར་བྱ། དེ་ནས་སེམས་ཉོན་མོངས་པ་དང་འདྲེས་ཤིང་
རང་དོན་ལ་འཁྲིས་ནས་འདུག་ན། སྔ་མ་སོ་སོ་ཐར་པའི་སྡོམ་པ་གཙོ་བོར་བྱ་
གསུང་། འོ་ན་སེམས་ཉོན་མོངས་པ་དང་། རང་དོན་གྱི་འཁྲིས་མེད་ཀྱང་།
མངོན་ཤེས་མེད་པར་བྱང་ཆུབ་སེམས་དཔའི་སྤྱོད་པ་རླབས་པོ་ཆེ་གཙོ་བོར་་་་་
བྱ་བར་མ་གནང་ངམ་ཞེ་ན། སྙིང་རྗེས་རང་བས་གཞན་གཅེས་པར་འཛིན་པ་
ཅིག་ཡོད་པར་གྱུར་ན་གནང་བར་སྟོན་པ་ནི། སྙིང་རྗེས་རང་དབང་མེད་པར་
གྱུར་ན། །མངོན་ཤེས་མེད་ཀྱང་སར་ཆུད་སྤྱོད་པ། །བྱས་ཀྱང་ཉེས་མེད་ལྷ་ཅིག་
དཔོན་བཞིན། །ཞེས་གསུངས་ཏེ། སྙིང་རྗེས་རང་བས་གཞན་གཅེས་པ་ཡོད་ན།
མངོན་ཤེས་མེད་ཅིང་ས་མ་ཐོབ་ཀྱང་། ས་ཐོབ་པའི་སྤྱོད་པ་ལུས་གསིལ་ནས་
གཏོང་བ་ལ་སོགས་པ་བྱས་ཀྱང་ཉེས་པ་མེད་དེ། དཔེར་ན་ཇོ་བོའི་བླ་མ་དྷརྨཱ་
རཀྵི་ཏས་རང་གི་བརླ་ཤ་བཅད་ནས་ནད་པ་ལ་བྱིན་པ་བཞིན་ཏེ། བླ་མ་དེས་
ས་མ་ཐོབ་པའི་རྟགས་སུ་ན་ཚ་ཆེན་པོ་བྱུང་། ཉེས་པ་མེད་པའི་རྟགས་སུ་ཇོ་བོ་
ཐུགས་རྗེ་ཆེན་པོས་ལེགས་སོ་ཞེས་གསུངས་པས་ཤེས་པ་ཡིན་གསུང་།
༈ ད་ནི་སྡོམ་པ་གཉིས་ལྡན་གྱི་གང་ཟག་དེ་ལ་ལྟུང་བ་བྱུང་ན་ཡུལ་ལ་་་
བཤགས་སྙམ་ན། དེ་སྟོན་པ་ནི། སོ་སོ་ཐར་དང་སེམས་དཔའི་གཉིས་ལྡན། །་
ཐར་ཕྱོགས་ལྟུང་བ་གང་ཟག་གཙོ་བོ། །བྱང་ཆུབ་སེམས་དཔའི་ཕྱོགས་བྱུང་
དཀོན་མཆོག །གཙོ་བོར་གསུངས་པས་བཟློག་པ་ཕལ་པ། །ཞེས་གསུངས་
ཏེ། སོ་སོ་ཐར་པ་དང་འགལ་བའི་ཉེས་པ་དེ་གཙོ་བོར་གང་ཟག་གི་མདུན་དུ་
བཤགས། བྱང་ཆུབ་སེམས་དཔའི་སྡོམ་པ་དང་འགལ་བའི་ཉེས་པ་དེ་གཙོ་་་་་
བོར་དཀོན་མཆོག་གི་སྤྱན་སྔར་བཤགས་པར་བྱའོ། ¯།དེ་ལྟར་གཙོ་བོར་་་་་་་
གསུངས་པ་ལས་བཟློག་ནས་བྱེད་ན་ཕལ་པ་སྟེ། དེ་བཟང་པོའམ་གཙོ་བོ་མ་
ལགས་གསུང་། འོ་ན་བྱང་ཆུབ་སེམས་དཔའི་ཚུལ་ཁྲིམས་ཀྱི་རང་བཞིན་ནམ།
282.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མཚན་ཉིད་ཅི་ལྟ་བུ་ཡིན་ཞེ་ན། གང་རུང་རེ་རེ་ལའང་གསུམ་ཀ་ཚང་བ་ཅིག་
ཡིན་པར་སྟོན་པ་ནི། བྱང་ཆུབ་སེམས་དཔའི་ཚུལ་ཁྲིམས་གང་ཡང༌། །ཚུལ་
ཁྲིམས་གསུམ་གང་ཚང་བར་ཤེས་བྱ། །མི་རུང་མི་བྱེད་སྡོམ་པའི་ཚུལ་ཁྲིམས། །
དགེ་བ་སྡུད་ཕྱིར་དགེ་བའི་ཆོས་སྡུད། །དངོས་སམ་བརྒྱུད་པས་སེམས་ཅན་
དོན་བྱེད། །དེ་ཕྱིར་གཅིག་ཀྱང་གསུམ་ཀ་ཚང་བ། །ཞེས་གསུངས་སོ། །དེ་ཡང་
གསུང་རབ་ཡན་ལག་བཅུ་གཉིས་སྡེ་སྣོད་གསུམ་དུ་འདུས། དེ་བྱང་ཆུབ་་་་་
སེམས་དཔའི་སྡེ་སྣོད་དག་ཏུ་འདུས། དེ་བྱང་ཆུབ་སེམས་དཔའི་སར་འདུས།
དེ་ཚུལ་ཁྲིམས་ལེའུར་འདུས། དེ་ནས་དོན་དགུར་བཤད་པ་ལ་ཚུལ་ཁྲིམས་
ཐམས་ཅད་ཚང་བར་བསྡུས་པ་ལས། ད་ལྟ་རང་ཅག་ལ་སྡོམ་པའི་ཚུལ་ཁྲིམས་
ཁོ་ན་གལ་ཆེ་སྟེ། སྡོམ་པའི་ཚུལ་ཁྲིམས་ཀྱིས་མི་རུང་བ་ལས་གཅེན་གྱིས་ལོག་
པ་ཅིག་ལ། གདོད་ཀྱིས་དགེ་བ་ཆོས་སྡུད་དང༌། སེམས་ཅན་དོན་བྱེད་འོང་བ་
ཡིན་པས། སྡོམ་པའི་ཚུལ་ཁྲིམས་ལ་དགའ་བོའི་རྣམ་པར་ཐར་བའི་ཚུལ་དུ་
བསླབ་ཅེས་ཀྱང་གསུང་། སྡོམ་པའི་ཚུལ་ཁྲིམས་ཀྱི་ངོ་བོར་གང་ཡིན་སྙམ་ན།
བྱང་ཆུབ་སེམས་པའི་ས་ན། སོ་སོར་ཐར་པ་རིགས་བདུན་གྱིས་བསྡུས་པའོ། །
ཞེས་བཤད་ལ། རིགས་བདུན་གྱིས་ངོ་བོ་གཞན་ལ་གནོད་པ་བྱེད་པ་གཞི་དང་
བཅས་པ་ལས་ལོག་པ་ཡིན། དེ་ལྟར་སྡོམ་པའི་ཚུལ་ཁྲིམས་ཀྱིས་མི་རུང་བ་་་་་
གཞན་ལ་གནོད་པ་མི་བྱེད་པས། རང་གི་རྒྱུད་ལ་དགེ་བ་མང་པོར་སྡུད་པས་
ན་དགེ་བ་ཆོས་སྡུད་ཀྱི་ཚུལ་ཁྲིམས་སུ་འགྲོ །དགེ་བ་དེ་ཡང་དངོས་དང་བརྒྱུད་
པའི་སྒོ་ནས་སེམས་ཅན་ལ་ཅི་ཕན་དུ་བསྔོ་བས་ན། སེམས་ཅན་དོན་བྱེད་ཀྱི་
ཚུལ་ཁྲིམས་ཡིན་པས་སྡོམ་པའི་ཚུལ་ཁྲིམས་ལ་ཡང་གསུམ་ཀ་ཚང༌། དགེ་བ་
ཆོས་སྡུད་ཀྱི་ཚུལ་ཁྲིམས་ཀྱིས་ཕ་རོལ་ཏུ་ཕྱིན་པ་དྲུག་གི་སྒོ་ནས་རང་གི་རྒྱུད་་་་
ལ་སངས་རྒྱས་ཀྱི་ཆོས་ཡོངས་སུ་རྫོགས་པར་འགྱུར་བའི་དགེ་བ་སྡུད་པའི་
དུས་སུ་གཞན་ལ་མི་གནོད་པར་བྱེད་པས་སྡོམ་པའི་ཚུལ་ཁྲིམས་ཡིན། དེ་ལས་
·283.

ཇོ་བོ་ལྷ་འབྲི་སྒང་པས་མཛད།
བྱུང་བའི་དགེ་བའི་རྩ་བ་དེ་ཡང་། དངོས་དང་བརྒྱུད་པས་སེམས་ཅན་ལ་ཅི་
ཕན་དུ་བསྔོ་བས་ན། ·སེམས་ཅན་དོན་བྱེད་ཀྱི་ཚུལ་ཁྲིམས་ཡིན་པས་དགེ་བ་
ཆོས་སྡུད་པ་ལ་ཡང་གསུམ་ཀ་ཚང་བའོ།།དེ་ནས་སེམས་ཅན་དོན་བྱེད་ཀྱི་
ཚུལ་ཁྲིམས་ཀྱི་ངོ་བོ་བསྡུ་བའི་དངོས་པོར་བཞི་འམ་དོན་བྱེད་པ་བཅུ་གཅིག་་་
གི་སྒོ་ནས་དངོས་སམ་བརྒྱུད་པས་གཞན་དོན་བྱེད་ཀྱི་དུས་ན། གཞན་ལ་་་་
གནོད་པ་ལས་ལོག་པས་ན། སྡོམ་པའི་ཚུལ་ཁྲིམས་དེས་རང་གི་རྒྱུད་ལ་དགེ་
བའི་ཆོས་རྒྱུད་ལ་དགེ་བའི་ཆོས་རྒྱ་ཆེན་པོ་ཡོངས་སུ་རྫོགས་པར་འགྱུར་བས་་་
དགེ་བ་ཆོས་སྡུད་ཀྱི་ཚུལ་ཁྲིམས་འོང་བས། སེམས་ཅན་དོན་བྱེད་ལ་ཡང་་་་་་
གསུམ་ཀ་ཚང་བའོ། །ད་ནི་བཟོད་པ་ལ་ཅི་ལྟར་བསླབ་པར་སྟོན་པ་ནི། སྤྱོད་
འཇུག་བཟོད་པའི་སྐབས་སུ་གསུངས་པ། །བཟོད་པའི་མི་མཐུན་ཕྱོགས་ནི་ཞེ་
སྡང་། །དེ་ཡི་རྟས་བྱེད་ཡིད་མི་བདེ་བ། །དེ་ཡི་རྐྱེན་ནི་འཇིག་རྟེན་ཆོས་བརྒྱད།།
དེ་བས་སྣ་ཚོགས་ཚུལ་གྱིས་གཉེན་པོས། །དེ་གཞོམ་པ་ལ་རྟག་ཏུ་འབད་བྱ། །སྒྱུ་
མར་བསམ་པའང་དེ་ཡི་གཉེན་པོ། །འཁོར་བའི་ཉེས་པ་བསམས་པས་ཀྱང་
ཡིན། །ཡང་ན་དེ་ནི་སྣང་སེལ་ཆེན་པོས། །རྟག་ཏུ་ཞི་བར་བྱས་ན་དེ་ནི། །
བརྒྱད་པོའི་མི་མཐུན་བཞི་ལ་ཡིད་དགའ། །དེ་ལྟར་གྱུར་ན་བཟོད་པ་ཚེགས་
མེད། །གཞན་ཡང་ཆོས་རྣམས་ཀུན་གྱི་རྒྱུ་ཡིན། །དེ་ཉིད་ཕྱིར་ན་དེ་ཡང་རྟག་
ཏུ། །དེ་ལ་དགོངས་མཛད་དེ་ཡི་ཚིག་ཀྱང་། །མགོ་ཕྱུང་མཇུག་ཕྱུང་དག་གིས་དེ་
གོ །རྣལ་འབྱོར་ལ་ཡང་ནན་གྱིས་དེ་བྱར། །དེ་བས་དེ་ནི་དོ་གལ་ཆེན་པོ། །ཡིན་
ཕྱིར་ཐབས་ཚུལ་ཀུན་གྱིས་དེ་གཞོམ། །ཞེས་གསུངས་སོ། །འདི་བྱང་ཆུབ་སེམས་
དཔའི་སྤྱོད་པ་ལ་འཇུག་པའི། བསྐལ་པ་སྟོང་དུ་བསགས་པ་ཡི། །སྦྱིན་དང་
བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང་། །ཁོང་ཁྲོ་
གཅིག་གིས་འཇོམས་པར་བྱེད། །ཅེས་པའི་སྐབས་སུ། བསླབ་བཏུས་ནས་
བཤད་པའི་བཟོད་པའི་མི་མཐུན་ཕྱོགས་དང་། དེ་རྟས་པར་བྱེད་པ་དང་།
·284.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དེའི་རྐྱེན་དང་། དེའི་རྐྱེན་གཉེན་པོ་རྣམས་གསུངས་ཏེ། དེ་ཡང་སྤྱིར་ཐེག་པ་
ཆེན་པོའི་ཆོས་དྲུངས་ནས་འབྱིན་པར་བྱེད་པ། ཁོང་ཁྲོ་དང་ཞེ་སྡང་ཡིན་པས།
བཟོད་པ་སྒོམ་པ་གལ་ཆེ། དེ་ལ་མི་མཐུན་པའི་ཕྱོགས་ཞེ་སྡང་སྤོང་དགོས། ཞེ་
སྡང་གསོ་ཞིང་རྟས་པར་བྱེད་པ་ནི་ཡིད་མི་བདེ་བ་ཡིན་ཏེ། མི་འདོད་བྱས་
དང་འདོད་པ་ཡི། །གེགས་བྱས་པ་ལས་བྱུང་གྱུར་པའི། །ཡིད་མི་བདེ་བའི་ཟས་
རྙེད་ནས། །ཞེ་སྡང་རྟས་ཏེ་བདག་འཇོམས་སོ། །ཞེས་གསུངས་སོ། །ཡིད་མི་
བདེ་བ་དེ་འབྱུང་བའི་རྐྱེན་འཇིག་རྟེན་ཆོས་བརྒྱད་ཡིན་ཏེ། ཚེ་འདིའི་རྣམ་
རྟོག་ལས་བྱུང་བ་ཡིན་གསུང་། རང་ཚེ་འདིའི་འདོད་པ་དང་མི་འདོད་པ་་་་
བསྒྲུབ་པ་དང་སྤང་བ་དོན་དུ་གཉེར་བ་ལ། གཞན་གྱིས་འདོད་པའི་གེགས་
བྱས་མི་འདོད་པ་བྱས་པས། ཡིད་མི་བདེ་བའི་ཟས་རྙེད་པས། དེས་ཞེ་སྡང་
གསོས་ཞིང་རྟས་པས་དགེ་བའི་རྩ་བ་ཐམས་ཅད་ཟད་པར་བྱས་ནས་དམྱལ་་་་
བར་སྐྱེ། བརྒྱ་ལ་མིར་སྐྱེས་ཀྱང་བརྙས་པའི་གཞི་ཅན་དུ་འགྲོ་བས་ན། སངས་
རྒྱས་ཀྱི་ཆོས་ཐམས་ཅད་ཀྱི་བར་ཆད་དུ་འགྲོ་བས། འདི་གཞོམ་པ་གལ་ཆེ་་་
གསུང་། དེ་ཡང་བློ་ཕུགས་ཚེ་འདི་ལ་བལྟས་ནས། ཆོས་བརྒྱད་དོན་དུ་གཉེར་
ནས་ཐོས་བསམ་སྒོམ་གསུམ་ཉིན་མཚན་ངོ་མི་ཤེས་པར་བྱེད་པ་ལྟར་འདུག་་་་
ཀྱང་། ཆགས་པས་ཆོས་ཀུན་སྤྱོད་པ་ཡིན་ཏེ། ཇོ་བོའི་ཞལ་ནས། སྒོམ་པ་རིན་
ཆེན་བླ་མ་ལ་ཁྱོད་ཁམས་སུ་ཕྱིན་ནས། དར་ཡུག་དང་ཐུད་རྐྱལ་ལ་སོགས་པའི་
འོང་སྙམ་ནས་སྒོམ་ན། སྡིག་པའི་ཕུང་པོ་འབའ་ཞིག་སྒོམ་པ་ལགས། སེམས་
ཅན་ཐམས་ཅད་འཁོར་བའི་རྒྱ་མཚོ་ལས་བསྒྲལ་བར་བྱ་སྙམ་ན། དར་ཅིག་
ཙམ་བསྡད་ཀྱང་བསོད་ནམས་ཀྱི་ཕུང་པོ་དཔག་ཏུ་མེད་པ་འབྱུང་གསུང་བ་་་་
བཞིན་དུ་ཡིན་གསུང་། ཕན་སེམས་དང་བྲལ་ཏེ་རེ་དོགས་དང་བཅས་ནས་
བྱེད་པ་དེ། ཞེ་སྡང་གིས་ཆོས་ཀུན་སྤྱོད་པ་ཡིན། ཉེས་དམིགས་ཅན་ཅིག་ལ་
ངས་ཆོས་བྱས་སྙམ་པ་དེ། རྨོངས་པ་ཆོས་ཀུན་སྤྱོད་པ་ཡིན། རྒྱུ་དུག་གསུམ་
.285.

ཇོ་བོ་ལྷ་འབྲི་སྒང་པས་མཛད།
གྱིས་ཀུན་ནས་བསླངས་པའི་ལས་ཀྱི་འབྲས་བུ་ངན་སོང་ལས་འགྲོ་ས་མེད་
པས། གཉེན་པོ་སྣ་ཚོགས་ཀྱི་སྒོ་ནས་ཆོས་བརྒྱད་དེ་གཞོམ་པ་ལ་འབད་པ་བྱ་
དགོས་ཏེ། དེ་གཏན་ནས་སྤོང་བ་ལ་མཐོང་ལམ་སྐྱེ་དགོས། གཞན་ཁམས་
གསུམ་ཐམས་ཅད་ལ་ཁྱབ་པར་ཡོད། ཤས་ཆེ་ཆུང་ཡིན་པས། གཉེན་པོ་བསྐྱེད་
ནས་དོན་དུ་མི་གཉེར་བ་ཅིག་དགོས་པ་ཡིན་གསུང་། གཉེན་པོ་གང་ཡིན་ན།
འདོད་པ་དག་མི་འདོད་པ་ཐམས་ཅད་ཡང་དག་ཏུ་གྲུབ་པ་མེད། སྒྱུ་མ་ལྟར་
མི་བདེན་ཞིང་སླུ་བའི་ངང་ཚུལ་ཅན་དུ་ཤེས་ན་དེ་དོན་དུ་གཉེར་བ་མི་འོང་་་་་
སྟེ། དེ་ལྟར་སྟོང་པའི་དངོས་རྣམས་ལ། །ཐོབ་པ་ཅི་ཡོད་ཤོར་ཅི་ཡོད། །མི་
དགར་ཅི་ཡོད་དགར་ཅི་ཡོད། །ཐམས་ཅད་ནམ་མཁའ་འདྲ་བར་ནི། །བདག་
འདྲས་ཡོངས་སུ་བཟུང་བར་བྱ། །ཞེས་པ་བཞིན་དུ་ཡིན། དེ་ནས་ཡང་ཆོས་
བརྒྱད་དོན་དུ་གཉེར་ན་ཅི་བྱས་སྡིག་ཏུ་འགྱུར་བས། སྡིག་གིས་འཁོར་བ་དང་
ངན་སོང་གི་སྡུག་བསྔལ་ཐམས་ཅད་འབྱུང་བར་བསམ་པ་དང་། ཡང་འདོད་
པའི་ལོངས་སྤྱོད་རྣམས་ལ་འཁོར་བ་ཐོག་མ་མེད་པ་ནས་ཅི་ཙམ་ཅིག་སྤྱད་
ཀྱང་ངོམ་མ་ཤེས་པའི་ཉེས་པ་བསམ་པ་དང་། ཡང་འདོད་པ་བཞི་པོ་བྱུང་་
ཡང་རིང་བོར་མི་ཐོགས་པར་ཉམས་ནས་སྡུག་བསྔལ་སྐྱེད་པས། འཁོར་བ་
མཐོ་དམན་གྱི་ཉེས་པར་འགྱུར་བ་བསམ་ན་ཡང་དེའི་གཉེན་པོར་འགྱུར་་་་་་་་
གསུང་།\ དེ་ནས་མི་རྟག་པ་འཆི་བ་རྗེས་སུ་དྲན་པ་བསྒོམས་ན་དེའི་གཉེན་
པོར་འགྱུར་ཏེ། ཚེ་འདིར་མི་སྡོད་ཕ་རོལ་ཏུ་འགྲོ་བར་ཤེས་ཙ་ན། འདོད་པའི་
དངོས་པོ་ཅི་ཙམ་ཡོད་ཀྱང་བཞག་ནས་འགྲོ་བས་ཅི་བྱ་སྙམ་ནས་ལྷོད་ཀྱིས་་་་་་་
འགྲོ་བས། ཡིད་མི་བདེ་བ་མི་འོང་སྟེ། རྒྱལ་པོ་ཅིག་ལ་མཆོད་གནས་ཚན་ཅིག་
ཡོད་པ་ལ། རྒྱལ་པོའི་ཡིད་ལ། འདི་རྣམས་ཟ་རྒྱུས་ནི་ཉམ་མ་ཐག །ཚུལ་བཞིན་
མ་ཡིན་པ་འཕེལ་ཏེ་འོང་སྙམ་པའི་རྟོགས་པ་སྐྱེས་པ། བཅོམ་ལྡན་འདས་ཀྱིས་
མཁྱེན་ནས་རྒྱལ་པོ་ལ། ཁྱོད་དེ་སྙམ་དུ་མ་སེམས་ཤིག །འདི་རྣམས་ནི་དུས་
286.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རྟག་ཏུ་མི་རྟག་པ་ཡིད་ལ་བྱེད་པ་དང་མ་བྲལ་བས། ཉོན་མོངས་པ་ཐམས་
ཅད་དེས་ཟིལ་གྱིས་མནན་ནས་འདུག་པ་ཡིན་གསུངས་པས་སོ། །དེ་བས་ན་མི་
རྟག་པ་བསྒོམས་ན་ཚེ་འདིའི་རྟོག་པ་ལྡོག་པས། བཟོད་པ་སྒོམ་པ་ལ་ཚེགས་
མེད་གསུང་། དེ་རྣམས་ནི་ཆོས་ལ་སོ་སོར་རྟོགས་པའི་སྒོ་ནས་བཟོད་པ་་་
བསྒོམས་པ་ཡིན། དེ་ལྟར་བསྒོམས་པས་བརྒྱད་པོའི་མི་འདོད་པ་བཞི་ལ་ཡིད་
དགའ་བར་འདུག་ན་ཆོས་བརྒྱད་མགོ་སྙོམས་པའི་རྟགས་ཡིན་པས། དེ་མགོ་
སྙོམས་ན་བཟོད་པ་ལ་ཚེགས་མེད་པར་མ་ཟད་དེ་ཏིང་ངེ་འཛིན་དང་ཤེས་་་་་་
རབ་ལ་སོགས་པའི་དཀར་པོའི་ཆོས་ཐམས་ཅད་སྐྱེ་ཞིང་འགྲུབ་པའི་རྒྱུ་ཡིན་་་་་
པས། ཇོ་བོའི་ཞལ་ནས། འཇིག་རྟེན་ཆོས་བརྒྱད་དག་ལ་སེམས་ནི་མཉམ་པ་
དང་། ཏིང་ངེ་འཛིན་གྱི་ཚོགས་ལ་རྟག་ཏུ་གཞོལ་བར་གྱིས། ཞེས་གསུངས།
རྣལ་འབྱོར་པ་ཆག་ཁྲི་མཆོག་ལ་ཡང་། ཆོས་མཉན་ཀྱང་ཕན་མེད། བཤད་ཀྱང་
ཕན་མེད། བསྒོམས་ཀྱང་ཕན་མེད་པས། དེ་དག་ཐམས་ཆད་བོར་གསུང་། འོ་
ན་ཇི་ལྟར་བགྱི་ཞུས་པས། འཇིག་རྟེན་བློས་ཐོང་དགེ་བཤེས་སྟོན་པ་ལ་བརྟེན་
གསུང་། དེ་ལྟར་ཡིན་པས་དགེ་བཤེས་སྟོན་པ་ཡང་དུས་རྟག་ཏུ་ཆོས་བརྒྱད་
མགོ་མཉམ་པ་དེ་ལ་དགོངས་པ་མཛད་པར་ཚིག་གི་སྒོ་ནས་ཀྱང་སྒོམ་སྟེ། ར་
སྒྲེང་གི་ཁྱམས་སྟོད་ན་ན་བཟའ་ཀུན་ཡང་ཉིལ་བར་བྱས། ·ཤངས་ཆབ་ཙ་རེ་
བྱས་ནས་རེས་ཚིག་དེ་རྫོགས་པར་འདོན་གྱིན་གདའ་སྐད། རེས་འཇིག་རྟེན་
མཁྱེན་པ་ཞེས་མགོ་ཕྱུང་ཙམ་བྱས་ནས་མགོ་སྙོམས་མཛོད་བྱ་བ་གསུངས་ནས་
དགོངས་པ་མཛད། རེས་བདག་ཅག་གྲོལ་བ་དོན་གཉེར་ལ། །རྙེད་དང་བཀུར་
སྟིས་འཆིང་མི་དགོས། །གསུང་ཞིང་། ཤུག་གསེབ་ན་ཕར་ལ་གཤེགས། རེས་
བདག་ནི་རྙེད་མང་བཀུར་སྟི་བཅས། །བདག་ལ་མང་པོ་དགའ་བོ་ཞེས། །དེ་
འདྲའི་བསྙེམས་པ་འཆང་གྱུར་ན། །ཤི་བའི་འོག་ཏུ་འཇིགས་པ་སྐྱེ། །རྙེད་པ་
དག་ནི་མང་བྱུང་ཞིང་། །གྲགས་དང་སྙན་པ་བྱུང་གྱུར་ཀྱང༌། །གྲགས་དང་སྙན་
.287.

ཇོ་བོ་ལྷ་འབྲི་སྒང་པས་མཛད།
པའི་ཚོགས་བཅས་ཏེ། །གང་དུ་འདོང་པའི་གཏོལ་མེད་དོ། །བྱ་བ་ཁོ་ནས་ཆོས་
བརྒྱད་མགོ་སྙོམས་པར་གསུང་། ཕྱིས་སེར་འདུན་བྱེད་པའི་གྲོས་དྲིས་པས།
ངས་འཇིག་རྟེན་བློས་གཏོང་ལོ་ཅིག་བྱས་པས་མི་ཤེས་གསུང་བ་ལགས་པར་་་
གདའ། དགེ་བཤེས་རྣལ་འབྱོར་པ་ཆེན་པོ་ལ། ནན་ཏན་གྱིས་ཆོས་བརྒྱད་མགོ་
སྙོམས་པ་ལ་སྦྱོར་ཏེ། ཁྱོད་ད་ལྟ་ཆོས་བརྒྱད་མཉམ་པ་འདི་སྒོམས་ཤིག་་་
གསུངས། དགེ་བཤེས་རྣལ་འབྱོར་བའི་ཐུགས་དགོངས་ལ། ,,,,, ང་ལ་དེ་ཙམ་
གསུང་ཅི་དགོས་ན་སྙམ་པ་ཅིག་བྱུང་བ་ལ། ཕྱིས་ཟང་ཟིང་སྤན་སྤུན་མང་པོ་
བྱུང་བས། འདི་ལ་བལྟས་ཀྱིས་དོགས་པ་ཡིན་པས་འདྲ་གསུང་སྐད་དེ། ཁོང་ལ་
རྙེད་པ་དང་བཀུར་སྟི་འོང་ན་རྒྱ་དང་འདམ་རྫབ་ཏུ་རྨི་བ་ཡིན་པས་དེ་ལ་་་་་་
སྐྱོན་དུ་དགོངས་པ་ཡིན། རང་ཅག་ཡིན་ན་གྲོག་རྨིས་ཟེར་ནས་འོང་བ་ཡིན་བྱ་
བ་གསུང་། དེ་བས་ན་ཆོས་བརྒྱད་མགོ་སྙོམས་མ་སྙོམས་ནི། ཆོས་ཡོད་མེད་ཀྱི་
དོ་གལ་ལ་ཐུག་པ་ཡིན་པས་ཐབས་ཚུལ་ཀུན་གྱིས་འདི་གཞོམ་པ་ལ་འབད་་་་་་
དགོས་གསུང་། དེ་འཇོམས་ཐབས་ཁོ་ན་ཡང༌། འཇིག་རྟེན་གྱི་ཆོས་བརྒྱད་ཀྱི་
མི་འདོད་པ་བཞི་ལ་དགའ་བ་ཡིན་པར་སྟོན་པ་ནི། འཇིག་རྟེན་ཆོས་ཀྱི་མི་་་་
འདོད་བཞི་ལྡན། །རྣམ་གྲོལ་སྒྲུབ་པས་དེ་ཉིད་འདམ་བྱ། །མ་ཚོར་གཏེར་ལ་
གནོད་པ་མེད་བཞིན། །ཚོར་ན་གཞན་གྱིས་ཁྱེར་བ་དེ་ཉིད། །རྙེད་སོགས་བཞི་
པོ་གཞན་ལ་སྣང་ཡང་། །དེ་ཉིད་ཤི་ཟིན་འདྲ་བར་ཤེས་བྱ། །མདོ་སྨད་ཇོ་བོས་
སྦྲང་མར་བླངས་བཞིན། །དེ་བས་རྙེད་སོགས་བཞི་ལ་དགྲར་བཟུང་། །མངའ་
ཐང་མཐའ་རྒྱས་སྡུག་བསྔལ་མཚོ་རྡོལ། །དངགས་ལས་ཀྱང་འབྱུང་དེ་ལྟར་་་
ཤེས་བྱ། །ཞེས་གསུངས་སོ། །དེ་ཡང་འཇིག་རྟེན་གྱི་ཆོས་མི་འདོད་ཤོས་བཞི་
ལ་དགའ་བ་ཅིག་ཡོད་ན། རྣམ་གྲོལ་སྒྲུབ་པའི་རྒྱུར་འགྱུར་ཏེ།
དང་ལྡན་པ་ལ་དགའ་
དཔེར་ན་གསེར་ལ་སོགས་པའི་ནོར་གཏེར་དུ་སྦད་པ་ལ་གཞན་གྱིས་མ་ཚོར་
པ་མི་འོང་བ་
ན་བསྲུང་སླ་སྟེ། བརྐུ་བ་དང་འཕྲོག་པ་ལ་སོགས་པའི་གནོད་པ་
.288.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བཞིན་དུ། རྣམ་གྲོལ་སྒྲུབ་པའི་གང་ཟག་ལ། སྙན་གྲགས་རྙེད་བཀུར་ལ་སོགས་
པ་མ་བྱུང་ན། གཞན་གྱི་བཟང་པོ་ཡིན་པར་མི་ཤེས་པས། རང་ཆོས་སྒྲུབ་པ་ལ
གཞན་གྱིས་གནོད་པ་མི་འབྱུང་བས། མྱུར་དུ་འགྲུབ་པ་ཡིན་ཏེ། པོ་ཏོ་བའི་
ཞལ་ནས། དམའ་ས་ན་འདུག་པ་ཅིག་ལ་ཡོན་ཏན་ཐམས་ཅད་རྒྱུད་ལ་སྐྱེ་བ་
ཡིན། མཐོ་སར་བསྡད་ནས་ཆོས་འཆོལ་དུ་སོང་ན་བོགས་མི་འབྱིན་གྱི་སྟེང་དུ་
ཐུར་ལ་འགྲོ། ང་ལ་ཅིའི་གཏད་ཀྱང་མེད་དེ། དགེ་བསྙེན་རྒད་པོ་ཅིག་དེ་སྐད་
ཟློ་བའི་ལད་མོ་བྱས་པ་ཡིན་ཏེ། དགེ་བསྙེན་དེ་ལ་ཨ་ཙརྱ་ཨག་ཚོམ་དཀར་བུ་
རེ་བ་ཅིག་གིས་བཟླས་པ་ཡིན་གསུང་སྐད། དེ་བས་ན་མིས་རང་མ་ཚོར་བར་
རང་གིས་ཆོས་ཀྱི་ཚོར་བར་བྱས་ན། གཞན་གྱིས་བལྟས་ན་སྙིང་རྗེའི་གནས་སུ་
འདུག་པ། དུག་པོ་ཧྲུལ་ལེ་བ་ཅིག་ལ་ཆོས་འོང་གི །གཞན་དུ་བཟང་པོ་གོན།
ལྷ་ཕྱག་དགུ་དགུ་ཙམ་
བྱེད་པར་སོང་ཙ་ན། གཏེར་སྦས་པ་གཞན་གྱིས་ཚོར་བས། གཞན་གྱིས་འཁྱེར་
བ་དང་འདྲ་བར། རང་སྒྲུབ་བྱར་མི་འོང་བར་འགྲོ་བས་ན། བྲམ་ཟེའི་དམོད་
པའི་སྟེང་དུ་སོང་བ་ཡིན་ཏེ། རྩ་བ་འདོད་ཅིང་ཡོན་ཏན་མི་འདོད་ན། །རིག་
བྱེད་ལེགས་པར་བསླབས་ནས་སྟོན་བྱེད་པ། །དཀའ་ཐུབ་ཅན་དུ་རེ་བ་ཆེན་པོ་
ཡིས། །ཡུལ་མི་རྣམས་ཀྱིས་དེ་ལ་མཆོད་པར་ཤོག །ཅེས་དམོད་པ་བོར་བ་ཡིན་
ཏེ། རང་ཅག་དེ་ལ་བསྒྲུབ་བྱར་བྱེད་དེ། ཆོས་དང་གཉིས་རྒྱབ་སྤྲད་པ་བཞིན་
དུ་འདུག་པས། ད་ལྟ་ཡང་བསོད་ནམས་ཆེ་ཇ་སིག་རང་འདི་ཙམ་བྱུང་ཟེར་
བར་སོང་ཙ་ན། རང་གི་ཆོས་ཉམས་ནས་འགྲོ་བས་ན། ཤི་ཟིན་པ་དང་འདྲ་
བར་ཤེས་པར་བྱ་སྟེ། དེ་ཡང་དཔེར་ན་མདོ་སྨད་ཤེད་དུ། ཇོ་བོ་ཅིག་གིས།
སྦྲང་མར་སྦྱར་བ་ཕོར་གང་ལག་ཏུ་ཁྱེར་ནས་ཕྱིན་པས། སྦྲང་མ་ཅིག་བྱུང་ནས་
དེ་ལ་ངོམས་པར་འཐུངས་ནས་སོང་ཙ་ན། དེ་དེ་མིན་ཚན་ཅིག་སྦྲན་ནས་སྦྲང་
མར་དེ་ཟད་པར་བྱས་པ་བཞིན་དུ། པོ་ཏོ་བའི་ཞལ་ནས་ཀྱང་། དང་པོ་དགེ་
.289.

ཇོ་བོ་ལྷ་འབྲི་སྒང་པས་མཛད།0%
བཤེས་པའི་གདམས་ངག་ནུབ་པར་ཕངས་སྙམ་ནས་གྲ་ཁང་དུ་རེ་རེར་གཉིས་
གཉིས་ཙམ་ལ་འབག་འབུག་བྱས་པས། དེས་གཞན་སྦྲན་ནས་ཕར་ཕར་ལ་
འདི་ལྟར་སོང་། ཡ་གད་པ་ལ། ཇོ་བོ་གཡོར་པོ་ཁྱོད་ཀྱང་རྣམ་གྲོལ་འདོད་ན།
ས་ཚུབ་ལོང་ལང་བ་འདི་འདྲ་བ་ཡེ་མ་བྱེད་ཅིག །ཅིག་རོ་སྦེད་པའི་སར་ཟན་
སྡེར་གོག་ཅིག་གི་ནང་དུ་བཅུག །ཁོང་རང་ཚོས་དེ་ཟོས་ནས། རྒད་པོ་ཅིག་
གིས་སྡེར་གོག་དེ་ལྐོག་པར་བོར་ནས་ཕྱིས་འདི་ལྟར་ཡེ་མི་བྱའོ། །ཟེར་གྱིས་
འདུག་པས། རྒད་པོ་འདི་ཅི་ལ་མ་མགུ་ན་སྙམ་པ་ལ། ཁོང་གི་དེ་ལྟོ་ཅིག་ཡིན
པར་འདུག་དཔེ་དེ་བཞིན་དུ་ངེད་ཅག་ས་ཚུབ་ཅན་འདི་འདྲ་ཕྱིས་ཡེ་མི་བྱའོ་་
གསུང་། ངས་ཀྱང་བེ་བུམ་འདི་གསང་བར་ཕངས་སྙམ་ནས་རེ་རེ་གཉིས་
བ་
གཉིས་ལ་བཟླས་པས། ལ་ལས་ལ་ལས་བརྐུས་བྱ་བ་གསུང་སྐད། ཕྱིས་
བརྐུས་པའི་དཔེ་དེ་ལས་འཕེལ་བ་ཚན་ཅིག་ཡོད་དེ། དེ་ལ་བྲིར་མི་བཏུབ་པས།
ང་རང་གི་དཔེ་འདི་ལ་བྲིས་ཤིག་གསུངས་ནས་ཡངས་བར་མཛད་དེ། ད་རེ་རེ་
མ་བྲིས་ན་སྒོ་ངན་པ་ཡིན་ནོ་བྱ་བ་ཡང་གསུང་། དེ་བས་འུ་ཅག་རྙེད་པ་ལ་
སོགས་པའི་ཆོས་འདོད་པ་རྣམས་ལ་ཡང་གནོད་པ་སྐྱེ་བས་ན། དགྲའི་འདུ་
ཤེས་བྱས་ལ་སྤང་། འཇིག་རྟེན་པའི་གཏམ་དངགས་ལས་ཀྱང་མངའ་ཐང་
མཐའ་རྒྱས་ན་སྡུག་བསྔལ་མཚོ་རྡོལ་ཟེར་ཏེ། དང་པོ་རང་གཅིག་པུའི་སྡུག་
བསྔལ་བྱས་པས་ཆོག་ཙ་ན། ཁྱིམ་ཐབ་རེ་བྱས་པས་བུ་དང་བུ་མོ་ཐམས་ཅད་
ཀྱི་སྡུག་བསྔལ་བྱེད་དགོས་པས། ཆོས་ནས་ཀྱང༌། ཀླུ་མཆོག་རྣམས་ལ་མགོ་བོ་
ཇི་སྙེད་པ། །དེ་ལས་བྱུང་བའི་སྡུག་བསྔལ་དེ་སྙེད་དོ། །ཞེས་གསུངས་པ་ལྟར་
ཤེས་པར་བྱའོ་གསུང་།
༈ དེ་ལྟས་བཟོད་པས་བརྩོན་འགྲུས་བརྩམས་ཞེས་འབྱུང་བས་ན། བཟོད་
པའི་རྗེས་ལ་བརྩོན་འགྲུས་སྟོན་པ་ལ། དང་པོ་བསམ་པ་ཅི་ལྟ་བུས་འབད་པར་
སྟོན་པ་ནི། དགེ་བའི་ཆོས་ལ་བརྩོན་འགྲུས་རྩོམ་པས། །ཤིན་ཏུ་འཇིགས་སར་
*290.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཕྱིན་པའི་མི་བཞིན། །རྟག་ཏུ་བསམ་པ་ཀུན་གྱིས་གྲོགས་ཡིན། །ཡང་ན་འབྲོག་
དགོན་མི་བཟད་འཁྱམས་བཞིན།།ཡང་ན་བཙོན་དོང་བུ་ཆུད་མ་བཞིན། ཁང་
པ་མེ་འབར་རང་དང་མ་བཞིན། །རྟག་ཏུ་བསམས་པས་དགེ་ཆོས་འབད་
བྱ། །ཞེས་གསུངས་སོ། །དེ་ཡང་ལེ་ལོ་ཅན་གྱིས་བདག་གི་དོན་ཡང་མི་ནུས་ན།
གཞན་གྱི་དོན་ལྟ་ཅི་སྨོས་པས། བྱང་ཆུབ་སེམས་དཔའ་གཞན་དོན་བྱེད་པ་
རྣམས་ཀྱིས་བརྩོན་འགྲུས་རྩོམ་དགོས་ལ། དེ་ལ་འཇིགས་སར་ཕྱིན་པའི་མི་
འདྲ་བ་ཅིག་དགོས་ཏེ། ཚོང་པ་ལྟ་བུ་དེ་འཇིགས་སར་ཕྱིན་ཙ་ན། དགྲ་བྱུང་
གིས་དོགས་པས་ཁུར་ཚ་ལ་སོགས་པ་ལ་ཤིན་ཏུ་སྒྲིམ་པར་བྱེད། འཇིགས་ས་དེ་
ནས་མྱུར་དུ་ཐར་བར་འདོད་པས་མི་མགྱོགས་མི་བུལ་ཙམ་དུ་ཤ་ར་ར་འགྲོ་བ་
བཞིན་དུ། ཆོས་ཀྱི་མི་མཐུན་པའི་ཕྱོགས་ཚེ་འདིའི་རྣམ་རྟོག་ལ་སོགས་པ་ལ་
ཤིན་ཏུ་སྒྲིམ། འཁོར་བ་དང་ངན་སོང་དང༌། ཐེག་པ་དམན་པའི་འཇིགས་པ་
ལས་མྱུར་དུ་ཐར་བར་བྱ་བའི་ཕྱིར། དགེ་བ་ཕྱི་དུས་སུ་མི་འཇོག་པར་ཡུན་
རིང་ལ་དར་དྲག་པར་བར་མ་ཆད་པར་སྡིག་པ་སྤོང་ཞིང་དགེ་བ་ལ་འབད་་་་
པར་བྱེད་པའོ། །ཡང་ན། ལྷོ་བལ་ཀུན་ན། ནགས་འཐིབས་པོ་ཤིན་ཏུ་རྒྱ་ཆེ་བ་
ཡོད་པ་དེར་ཕྱུགས་ཆོལ་བའམ། མེ་ཏོག་ལ་སོགས་པས་དྲངས་ནས་ཕྱིན་པས།
ལམ་འཆོལ་ནས་ད་ཕྱིན་པས་ཐག་ཉེར་འགྲོའམ་རིང་དུ་འགྲོ་རང་ཆ་མེད་
པའི་དུས་སུ། མི་དེ་ཡི་རྣམ་རྟོག་ལ་ནགས་མཐའ་མེད་འདི་ནས་ཐར་ནས་ཉེ་
དུ་འབྲེལ་བའི་གྲོང་ཡུལ་དུ་ཕྱིན་པའི་དུས་ནམ་འོང་སྙམ་ནས་གདུངས་ནས་་་་
འདུག་པ་དེ་ལྟར། འཁོར་བ་འབྲོག་དགོན་པ་དང་འདྲ་བ་སྡུག་བསྔལ་གྱི་་
གནས་འདི་ནས་ཐར་ནས། མྱ་ངན་ལས་འདས་པའི་གྲོང་ཁྱེར་དུ་ནམ་ཕྱིན་
པར་འགྱུར་སྙམ་པ་ལས། གཞན་མི་སེམས་པར་བརྩོན་འགྲུས་ལ་འབད་དགོས་
ཏེ། དེ་གཉིས་ནི་གཙོ་བོར་ཉན་ཐོས་ཀྱི་བརྩོན་འགྲུས་ཀྱི་དབང་དུ་བྱས་ནས་
བསྟན་པ་ཡིན་གསུང་། ཐེག་པ་ཆེན་པོའི་དབང་དུ་བྱས་ན། བུ་རྒྱལ་པོའི་
·291·

ཇོ་བོ་ལྷ་འབྲི་སྒང་པས་མཛད།
བཙོན་དོང་དུ་ཆུད་པའི་མ་འགྲོ་འཆག་ཉལ་འདུག་ཐམས་ཅད་དུ་དྲན་ཏེ། ཇི་
ལྟར་བྱས་ན་ངའི་བུ་དེ་བཙོན་དོང་ནས་ཐར་བར་འགྱུར་སྙམ་ནས། བྱ་བ་་་་
ཐམས་ཅད་བུ་དེའི་ཆེད་དུ་བྱེད་པ་བཞིན་དུ། བྱང་ཆུབ་སེམས་དཔས་ཀྱང་
སེམས་ཅན་ཐམས་ཅད་འཁོར་བའི་བཙོན་དོང་ན་སྡུག་བསྔལ་བ་མ་བཟོད་་་་་་
པས། ཇི་ལྟར་བྱས་ང་འདི་རྣམས་བཙོན་དོང་ནས་ཐར་པ་བྱ་སྙམ་པ་ལས།
གཞན་མི་སེམས་པར་དེའི་ཐབས་ལ་འབད་པའོ། །ཡང་ན་ཁང་པ་མེ་འབར་
བའི་ནང་དུ་རང་དང་རང་གི་མ་ལ་སོགས་པ་ཚུད་པ་ལ། རང་གིས་བྲོས་ནས་
ཕྱིན་ཏེ་རྐང་པ་ཡ་གཅིག་ཕྱིར་བོར་བའི་དུས་སུ། ཕྱི་མིག་བལྟས་པས་མ་ལ་
སོགས་པ་ལུས་པ་མཐོང་ནས། རང་ཁང་པ་མེ་འབར་བའི་སྐྱོན་གྱིས་སྐྲག
བཞིན་དུ་ནང་དུ་ལོག་ནས། མ་འདོན་པར་བྱེད་པ་བཞིན་དུ། བྱང་ཆུབ་སེམས་
དཔས་ཀྱང་སེམས་ཅན་གྱི་དོན་དུ་འབད་པར་བྱེད་གསུང་། དེ་ལྟར་འབད་
པར་བྱ་བའི་དགེ་བའི་ཆོས་ཀྱང་གང་ཡིན་ན། ཐོས་བསམ་སྒོམ་གསུམ་ཡིན་
པས་དེ་ལ་ཇི་ལྟར་འབད་པར་བྱ་བར་སྟོན་པ་ནི། ཐོས་པ་དག་ལ་བརྩོན་་
འགྲུས་རྩོམ་པ། །ཤེས་རབ་ཞན་ཅིང་འཛིན་སོགས་གཞན་པས། །ཐོས་པ་གཙོ་
བོར་བྱ་བར་མ་གནང་།།མན་ངག་དག་གིས་སྒྲུབ་པ་གཙོར་བྱ།།ཐོས་པའི་བག་
ཆགས་ཡོན་ཏན་ཆེ་ཡང་། །དེ་བས་རླབས་ཆེའི་སྒྲུབ་པས་དུས་འདའ། །ཞེས་
གསུངས་སོ། །སྤྱིར་མ་བསྒོམས་པའི་ཆོས་ཀྱིས་སངས་མི་རྒྱ་བས་བསྒོམ་དགོས
སྒོམ་པ་ལ་ཤེས་རབ་དགོས་པས། བཟོད་བྱ་ཐོས་པ་བཙལ་བར་བྱ། །དེ་ནས་
ནགས་སུ་གནས་པར་བྱ། །ཞེས་གསུངས་པ་ལྟར་ཡིན་པས། དང་པོ་ཐོས་པ་ལ་
བརྩོན་འགྲུས་རྩོམ་དགོས་པ་ཡིན་ཏེ། པོ་ཏོ་བའི་ཞལ་ནས་ཐོས་པ་བྱས་པས།
དོན་ཡང་མི་གོ་ཚིག་ཡང་མི་ཟིན་པར། ཚེ་ཧྲིལ་གྱིས་ཆོས་མང་པོ་ཉན་པ་དེ་ལ
ཁོང་ཀུན་དད་པ་ཆེ་བར་བྱེད་པར་འདུག་སྟེ། ངས་ནི་དོ་ཅོལ་ཆུང་བར་མཐོང་
བྱ་བ་གསུང་སྐད། དེ་བས་ན་དེ་ལྟ་བུ་དེ་ཐོས་པ་ལ་གཙོ་བོར་བྱ་བར་མ་གནང་
撸292.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བས། ཡང་དག་པའི་བླ་མ་ཅིག་ལ་ཉམས་སུ་བླང་པའི་རིམ་པ་སྐོར་ཅིག་ཙམ་
ཞུས་ལ་སྒྲུབ་པ་གཙོ་བོར་བྱ་གསུང༌། འོ་ན་སློབ་དཔོན་ཐོགས་མེད་ཀྱིས་ཆོས་
ཀྱི་སྐུའི་རྒྱུ་ཟག་པ་མེད་པའི་ས་བོན་ཁོ་ན་ཐོས་པའི་བགས་ཆགས་ཡིན་པར་
གསུངས་པས་དོན་ཆེ་བར་འདུག་མོད་སྙམ་ན། དེ་ལྟར་ཐོས་པ་ཡོན་ཏན་ཀུན་
གྱི་གཞི་ཡིན་མོད་ཀྱི། དེ་ལ་འབྱམས་ན་དོན་ཆུང་བས། ཐོས་པའི་རྗེས་འཇུག་
སྒྲུབ་པ་གཅོ་བོར་བྱེད།, ཅེས་པ་ལྟར་ཡིན་པས། ཐོས་པས་ཕན་ཡོན་གྱི་རླབས་
སྒྲུབ་པ་ཆེ་བས། མདོ་ནས་ཀློག་པ་བ་གངྒཱ་ཀླུང་གི་བྱེ་མ་སྙེད་དང་མཉམ་པས་
ཀྱང་། བསམ་གཏན་པ་ཅིག་ལ་བསྙེན་བཀུར་བྱ་བར་གསུངས་པས་ན། བྱེད་
ཕྱོགས་ཤེས་ཙམ་རེ་མཉན་ལ། དེ་ནས་སྒྲུབ་པ་ལ་གཙོ་བོར་བྱེད་པའི་བརྩོན་
འགྲུས་ཀྱིས་དུས་འདས་ལ་སྐྱེ་བ་དོན་ཡོད་པར་བྱའོ། །བརྩོན་འགྲུས་ཀྱི་ཡུལ་དེ་
ལྟ་བུ་ལ། སྦྱོར་བ་ཅི་ལྟ་བུས་འབད་པར་བྱ་བ་སྟོན་པ་ནི། གྲོལ་བ་དོན་གཉེར་
བརྩོན་འགྲུས་རྩོམ་པས། །སེ་མོ་གྲུ་པ་བཞིན་དུ་མེ་བྱ། ཁམས་པའི་སྦོགས་ཆེན་
ལམ་དུ་འཇུག་བཞིན། །གློད་གུས་རྒྱུན་མ་ཆད་པས་འཇུག་བྱ། །དར་ཅིག་
བརྒྱུགས་པས་གར་ཡང་མི་ཕྱིན། །འགྲོ་ནི་ཡེ་འགྲོ་བན་གྱིས་མཆོངས་མེད། །དེ་
སྐད་གསང་ཕུར་སྐུ་ཡལ་དེ་གསུང་། །ཞེས་གསུངས་སོ། །དེ་ཡང་འཁོར་བ་ལས་
གྲོལ་བའི་ཐར་པ་མྱ་ངན་ལས་འདས་པ་དོན་དུ་གཉེར་བས། དེའི་རྒྱུ་ཚོགས་
གཉིས་སོག་པ་ལ་བརྩོན་འགྲུས་རྩོམ་པར་བྱེད་པས། སེམས་ཅན་མགོ་ལ་ཁུར་
ཆེན་འཁུར་བ་ཡི། །སེམས་དཔའ་མཆོག་ནི་དལ་གྱིས་འགྲོ་མི་མཛེས། །བདག་
གཞན་སྣ་ཚོགས་འཆིང་བས་དམ་བཅིངས་པས། །བརྩོན་པ་བརྒྱ་འགྱུར་དག་
ཏུ་བྱ་བའི་རིགས། །ཞེས་གསུངས་པས། སེ་མོ་གྲུབ་པར་ལྟར་བྱས་པས་མི་འོང་
སྟེ། རྒྱལ་སྟོད་ཀྱི་སེ་མོ་གྲུབ་བྱ་བའི་ཡུལ་དེར་ཇག་པ་བྱུང་ནས། ར་མདའ་བྱེད་
པ་ལ་མི་རྟབ་ཤོག་གཅིག་གིས་མདའ་གཞུ་བླངས་ནས་བརྒྱུགས་པས་སྒོ་ལ་་་་་་
འདོས་པས་གཞུ་བཅག །ཡང་བུའི་གཞུ་བླངས་ནས་བརྒྱུགས་པས་ཀྱང་བཅག་
.293.

ཇོ་བོ་ལྷ་འབྲི་སྒང་པས་མཛད།
ནས། ཕ་ཚད་དུ་ཕྱིན་ནས་དགྲ་ལ་གནོད་མ་འཕྲོད་པར་བྱས་ནས། ཁོང་རང་
ཚོ་སྟངས་ཞན་དི་རི་ལོག་ནས་བྱུང་བ་བཞིན་ནམ།། ཡང་བསམ་ཡས་ལ་་སུ།
གསུམ་རྒྱལ་བ་བྱང་ཆུབ་ཀྱིས། རྨ་རིན་ཆེན་མཆོག་ལ་བགྲོ་གླེང་མ་ཐུབ་པས།
རྒྱ་གར་དུ་ཆོས་ཉན་དུ་འགྲོ་ཟེར་བས། རྡོའི་མཆོད་རྟེན་ན་ཡར་བང་བརྒྱུགས་
པ་ལྟར་དར་ཅིག་ཏབ་ཏབ་མིག་སྲངས་སྲངས་སུ་བྱས། དེ་ནས་བོར་ནས་་་་་
འཇོག་པ་དེས་མི་འོང་གསུང༌། འོ་ན་ཇི་ལྟར་བྱེད་ན་ནན་ཏར་ཆོས་བྱེད་པ་ལ།
ཁམས་པའི་སྤོགས་པ་ལམ་དུ་ཞུགས་པ་འདྲ་བ་ཅིག་དགོས་པ་ཡིན་གསུང་། ཁོ་
ལམ་དུ་ཞུགས་པའི་དུས་སུ་ཡེ་མི་འགྲོ་བ་བཞིན་དུ། རྟ་བཟའ་མི་བཟའ་མང་
པོ་ཉོས་ནས་སོས་དལ་བྱེད། དེ་ནས་ཁོ་རང་འགྲོ་བའི་ཚིགས་ལ་བབ་པའི་དུས་
སུ་ཁ་བ་བྱུང་ཡང་མི་བཤོལ། དགྲ་འདུག་ཟེར་ཡང་མི་དྲ་སྙིགས་ཕྱེ་ནས། ལ་
ལས་ཁལ་འཛིན། ལ་ལས་ཁུར་ཙ་འཁུར། ལ་ལས་འཐབ་ཆས་བྱས་ནས་འགྲོ་བ་
དེ་བཞིན་དུ། རང་ཅག་ཀྱང་བྱང་ཆུབ་མ་ཐོབ་ཀྱི་བར་དུ། ལུས་སེམས་ཁོང་
གློད་ནས། གུས་པ་ཡུན་རིང་བ་བར་མ་ཆད་པར། ཞེ་ཆེན་པོ་མནན་པ་ཅིག་
གིས་བྱེད་དགོས་པ་ཡིན་གསུང་། བྱང་པའི་ར་མདའ་བ་བཞིན་དུ་བྱེད་དགོས་
པ་ཡིན། དར་ཅིག་གིས་གར་ཡང་མི་ཕྱིན་ཏེ། རིགས་པའི་རིམ་དང་བྱ་བའི་
རིམ་གྱིས་ནི། །རྒྱལ་བར་འགྱུར་གྱིས་ཐང་གཅིག་གིས་མི་འགྱུར། །ཞེས་གསུངས་
པ་བཞིན་དུ་ཡིན་པས། གསང་ཕུར་འདས་པའི་རྣལ་འབྱོར་པ་ཤེས་རབ་རྡོ་རྗེ་
ཞལ་ནས། འགྲོ་ནི་ཡེ་འགྲོ་པན་གྱིས་མཆོངས་ས་མེད་གསུངས་ཏེ། ངེད་ཅག་ཡེ་
མི་འགྲོ་བར་པན་གྱིས་མཆོངས། རི་བོ་བགས་ཀྱིས་འཛེག །ཉ་ནི་བགས་ཀྱིས་ཟ།
དོན་ཆེན་བགས་ཀྱིས་གཉེར་བྱ་བ་ཡིན་གསུང་སྐད། དེ་ནས་བསམ་པ་དང་
སྦྱོར་བ་ཕུན་སུམ་ཚོགས་པས་དགེ་བའི་ཆོས་ལ་འབད་ན། ཆོས་ཀྱི་བདེ་བའི་རོ་
མྱོང་བར་སྟོན་པ་ནི། སྒྲུབ་ལ་བརྩོན་འགྲུས་རྩོམ་པར་བྱེད་པས། །ཇི་སྲིད་མ་
གོམས་པ་ཡི་རིང་ལ། །ཆོས་ལ་ཞུགས་པའི་བདེ་བ་དག་དང་། །འདོད་པའི་བདེ་
.294.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
་དག་གིས་མཚན་ཉིད། །།ཟན་མར་གྲ་ཕུབ་ཟ་མཚུངས་ཡིན་ཀྱང་། །མ་
བསླབས་གྲ་ཕུབ་ཟ་ཞིང་ཟན་མིན། །མ་གོམས་གང་ཟག་དག་ཀྱང་དེ་བཞིན། །
ཆོས་ལ་རིམ་གྱིས་ཞུགས་པའི་མཁས་པ། །ཉམས་སུ་མྱོང་བས་བསླབས་པའི་
ཕྱུགས་འདྲ། །དེ་བས་ཉམས་སུ་མྱོང་ཕྱིར་འབད་བྱ། །ཞེས་གསུངས་སོ། །བྱང་
ཆུབ་སེམས་དཔའི་བྱ་བའི་ཆ་སྒྲུབ་པ་ལ་བརྩོན་འགྲུས་རྩོམ་པར་བྱེད་པ་ལ། དེ་
མ་གོམས་པའི་དུས་ན། དེ་ལ་བློ་འགྲོར་མི་བཏུབ་པ་ནི། དཔེར་ན་བྱང་པའི་རྟ་
ལ་ཟན་བྱིན་པ་བཞག་ནས་། གྲ་ཕུབ་འགམས། སྤང་རྫ་ལས་སྐྱེས་པའི་སྦྲང་མ་
སྦྲང་རྩིའི་ནང་དུ་བཅུག་ཀྱང་དེ་ནས་ཐོན་ནས་སྤང་མའི་ནང་དུ་འགྲོ་བ་ལྟར།
ཆོས་སྔོན་ཆོས་ལ་མ་གོམས་ཤིང་ཆོས་ཀྱི་རོ་མ་ཚོར་བའི་གང་ཟག་དག་ཀྱང་།
བོར་ནས་འདོད་པ་ལ་ཁྱིས་ཁྲག་མཐོང་བ་ལྟར་བྱེད་ལ། དེ་ནས་བླ་མ་ཅིག་
གིས་སངས་རྒྱས་རྗེས་སུ་དྲན་པ་ནས། བློ་རིམ་གྱིས་ཁྲིད་ནས་བསམས་པས་
ཆོས་ཀྱི་རོ་ཚོར་བའི་མཁས་པ་རྣམས་རང་གི་ཆོས་ཀྱི་བདེ་བ་ཉམས་སུ་མྱོང་་་་་
བས། ཟན་མར་ལ་བསླབས་པའི་བོད་ཀྱི་རྟ་ཕྱུགས་ཀུན་ལག་པ་དེང་བྱས་ན་རྩྭ་
ཟ་འཕྲོ་བཅད་ནས་འོང་བ་བཞིན་ནམ། སྦྲང་རྩི་ལས་སྐྱེས་པའི་སྦྲང་མ་སྦང་
མའི་ནང་དུ་བཅུག་ཀྱང་། དེ་ནས་དོན་ནས་སྦྲང་རྩིའི་ནང་དུ་འགྲོ་བ་ལྟར་
རམ། བྱིས་པ་རྩེད་མོའི་བདེ་འབྲས་འདོད་པ་ལྟ་གཏང་ཡེ་མི་བྲ་བ་ཅིག་འོང་
སྟེ། པོ་ཏོ་བའི་ཞལ་ནས། ཡུང་བ་ལུང་པའི་ཨ་སྐྱ་ཐམས་ཅད་ཀྱི་བདེ་བ་ཕྱོགས་
གཅིག་ཏུ་བྱས་པས། ཁམས་པ་ལུང་པའི་ཆོས་ཀྱི་བདེ་བ་ཆེ་བ་ཡིན་གསུང་། །
ཆོས་ཀྱི་བདེ་བའི་རོ་ཚོར་བ་ནི་སྐྱིད་ཀྱིས་སྐྱིད་སྒྲུབ་པ་ཡིན་པ་ལ། དེ་བཞག་
ནས་འདོད་པའི་བདེ་བ་སྡུག་གིས་སྡུག་སྒྲུབ་པ་ཅང་ཅང་འཇུ་བ་འོ་ཅག་ལས་་
ཅང་འོང་ངམ་གསུང་། དེ་བས་ན་ཆོས་ཀྱི་བདེ་བའི་ཉམས་སུ་རོ་མྱོང་བར་བྱ་
བའི་ཕྱིར། སྐྱེས་བུ་གསུམ་ལ་གོམས་པ་ཆེར་འབད་པར་བྱའོ་གསུང་། དེ་ལྟར་
ད་རེས་གོམས་པ་ཆེར་བྱས་ན། མ་འོངས་པ་ན་འབད་རྩོལ་བྱ་མི་དགོས་པར་
*.295.

ཇོ་བོ་ལྷ་འབྲི་སྒང་པས་མཛད།
འབྱུང་བར་སྟོན་པ་ནི། ཟངས་རྦབ་གྱེན་ལ་སྒྲིལ་བ་བཞིན་དུ། །ཚེ་འདིར་ཤི་
བསྒྲིམས་མ་བསྒྲིམས་འབད་ན། །ལ་ཁར་ཐོན་པའི་ཟངས་རྦབ་བཞིན་དུ། །མ་
འོངས་པ་ན་འབད་རྩོལ་མི་དགོས། །ལྷུན་གྱིས་གྲུབ་པས་ངང་གིས་བོགས་ཆེ། །
ཞེས་གསུངས་སོ། །དེ་ཡང་ད་རེས་ཀྱི་ཚེ་འདི་ལ། ཕྱིན་ཅི་ལོག་གི་བློ་འདི་བཟློག་
པར་དཀའ་མི་དཀའ་དཔེར་ན། ཟངས་ཀྱི་ཕ་བོང་ཆེ་ལ་མཁྲེགས་པ་འཇུ་ས་
མེད་པ་ཅིག་བྱེ་མའི་རི་ཅིག་གི་སྐེད་པ་ན་འདུག་པ་ལ་ཁར་འདོན་པའི་དཀའ་
ལས་ཙམ་སྟེ། ཟངས་རྦབ་དེ་ཡང་ལ་སྒྲིལ་ན་མར་ནུར་གྱིས་འོང་བས། ལ་ཁར་
ཐོན་པ་དཀའ་བར་འདུག་ཀྱང་། འབད་འབུངས་བཏོན་པ་ལན་གཅིག་ཐོན་
ཕན་ཆད། འགྲིལ་ཅིག་བསྒྱུར་བས་ཆོག་པར་འགྲོ་ལ། ལ་ཁར་མ་ཐོན་པར་མར་
ལན་གཅིག་ཤོར་ན། དེ་ནས་ཡར་སྒྲིལ་བ་ལ་ཆ་ཆད་གསུང་། དཔེ་དེ་བཞིན་དུ་
འོ་ཅག་ད་རེས་མི་ལུས་ཐོབ་པ་འདི། ཟངས་རྦབ་རི་སྐེད་ན་འདུག་པའི་ཚོད་
ཡིན་པས། ད་རེས་འབད་དགོས་པ་ཡིན་པ་ལ། ཆོས་བྱེད་པ་ཡིན་ཐེར་ནས། ད་
ཡགས་བྱས་ཙ་ན་རེས་རང་ལ་མ་བཏུབ་སྟེ། དད་པ་རླ་སྐམ་གདུང་ལ་ཡར་
བར་སོང་། རེས་གྲོགས་ཀྱིས་མ་བཏུབ་སྟེ། །ཁྱོད་པས་ང་ཐུར་སོང་། རེས་དགེ་
བཤེས་ཀྱིས་མ་བཏུབ་སྟེ། སློབ་དཔོན་རང་ཨ་ན་ལར་སོང་། རེས་མཐུན་རྐྱེན་
གྱིས་མ་བཏུབ་སྟེ་རང་ཤ་ལ་མ་ཟོས་ཙམ་དུ་འདུག་ཀྱང༌། སྡུག་བསྔལ་དེ་དག་
ཐམས་ཅད་ཁྱད་དུ་བསད་ནས་བྱེད་དགོས་ཏེ། ཆོས་ཀྱི་ཕྱིར་བྱུང་བའི་སྡུག་
བསྔལ་ནི་སྡུག་བསྔལ་ཟད་པར་བྱེད་པ་ཡིན་པས། དོན་ལ་སྡུག་བསྔལ་རང་
མིན་པས་འདི་ལ་བཟོད་པར་བྱེད་དགོས། དམྱལ་བ་ལ་ལྟོས་ན་སྡུག་བསྔལ་
ཆུང་དག་གི་དྲོ་སྐད་ཅིག་ཀྱང་མེད་པས། ཆོས་ཀྱི་ཆེད་དུ་སྡུག་ཁྱག་པར་བྱས་
ལ་ཆོས་མགོ་ཅི་ཐོན་བྱ། ད་རེས་རྩ་བ་བཞི་གཅིག་མགོ་ཐོན་ན། ལ་འདོས་པ་
རང་ཡིན་ཏེ། ལ་ཁར་ཐོན་པའི་ཟངས་རྦབ་དང་འདྲ་བ་ཡིན་གསུང་། ད་རེས་
ཤིན་ཏུ་བྱ་དཀའ་བའི་དུས་ཡིན་པས་ཞིང་ཁམས་རྣམ་དག་ཀུན་ཏུ་བསྐལ་་་་་་་
.296.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པར་ཆོས་བྱས་པ་བས། འདིར་སྔ་དྲོ་གཅིག་ཚངས་པར་སྤྱད་པ་བསོད་ནམས་
ཆེ་བ་ཡིན་གསུང་། དེ་ཕྱི་མ་ལ་རྣམ་སྨིན་རྒྱུ་མཐུན་གྱི་འཕེལ་གྱིས་བཏབ་པ་
དང་། དེའི་སྟེང་དུ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱིས། བྱིན་
གྱིས་བརླབས་པས་ཕྱི་མ་ལ་བསྙེགས་མེད་པར་འགྲོ་སྟེ། འབད་སྩོལ་མི་དགོས་
པར་ལྷུན་གྲུབ་ཏུ་འབྱུང་བས། རང་བཞིན་གྱི་རྣལ་འབྱོར་པ་ལྟ་བུ་འོང་བ་ཡིན་
པས། ད་རེས་བག་ཆགས་ཐེབས་ངེས་སུ་བྱ་བ་གལ་ཆེ་གསུང་། ད་རེས་་་་་
རྡོག་སྣ་འདྲེད་ན་ཟངས་རྦབ་ལ་ཁ་མ་ཐོན་པར་ཤོར་བ་དག་འདྲ་སྟེ། ངན་
སོང་དུ་སྐྱེས་ནས་མཐོ་རིས་དང་ཐར་པའི་མིང་མི་ཐོས་པར་འགྲོ་བས། ད་རེས་
ནི་ཤི་སྤུ་གཟིངས་ལ་ཆོས་ཀྱི་རོ་ཅི་ཚོར་བྱའོ་གསུང་། འོ་ན་ད་རེས་སྒྲུབ་པ་དེ་
ཙམ་དུ་དཀའ་ན། འོ་ཅག་གིས་རྣམ་གྲོལ་ཅང་ཐོབ་བམ་སྙམ་ན། དེ་ཐོབ་པའི་
ཐབས་སྟོན་པ་ནི། ཐབས་དང་ལྡན་པའི་ལས་ཀྱི་སྐབས་སུ། །ལི་སྒོམ་ཟེར་བའི་
རྟོགས་པ་དཔེར་བྱས། །།སྙིང་ནས་རྣམ་པར་གྲོལ་བར་འདོད་ན། །མིག་རྒྱང་
ཡིད་བསྲིངས་སེམས་རྒྱ་ཡིད་བསྐྱེད།།ཁོང་སོས་ཡིད་གདལ་བྱ་བྱེད་ཀུན་བོར། །
ཚུལ་ཁྲིམས་གཙང་བྱས་ཐབས་ཚུལ་ཀུན་གྱིས། །ཚོགས་གསོག་སྒྲིབ་སྦྱོང་རྣམ་
གྲོལ་མི་རིང་། །ཞེས་གསུངས་སོ།།དེ་ཡང་མདོ་སྡེ་རྒྱན་གྱི་ཐབས་དང་ལྡན་པའི་
ལེའུའི། ·ཤིན་ཏུ་དཀའ་བའི་ལས་ནི་ངོ་བོ་སྣ་ཚོགས་པ། །བསྐལ་པ་མང་པོས་
མཐར་ཕྱིན་མངོན་བརྩོན་བདག་ཉིད་ཅན། །རྒྱལ་སྲས་རྣམས་ནི་ལུས་དང་
ངག་སེམས་རང་བཞིན་གྱིས། །ལས་རྣམས་དག་གིས་འདི་ན་ཡིད་འབྱུང་་་་་
འགྱུར་བ་མེད། །ཅེས་པའི་སྐབས་སུ་འདི་གསུངས་ཏེ། དགེ་བཤེས་པོ་ཏོ་བ་ན་
མགོ་ན་བཞུགས་པའི་དུས་སུ། དགེ་བཤེས་སྤྱན་སྔ་བའི་ཞང་པོ་ལི་སྒོམ་གཞོན
ནུ་གྲགས་བྱ་བ་དེ། རུག་པ་ནས་པོ་ཏོ་བ་ལ་ཞེས་ས་ལ་བྱོན་ནས། བཞུད་ཁར་
ཕྱི་ཕྱག་མཛད་ནས། རྣམ་གྲོལ་སྒྲུབ་པ་ལ་མིག་རྒྱང་བསྲིངས། སེམས་རྒྱ་བསྐྱེད།
ཁོང་སོད་གདལ། ཚེ་འདིའི་བྱ་བྱེད་བོར། ཚུལ་ཁྲིམས་གཙང་སིང་ངེ་བསྲུང་
.297.

ཇོ་བོ་ལྷ་འབྲི་སྒང་པས་མཛད།
ཞིང་། ཐབས་ཚུལ་སྣ་ཚོགས་ཀྱིས་ཚོགས་གསོག་ཅིང་སྡིག་པ་སྦྱོང་བ་ལས་
ཐབས་གཞན་ཅང་བདོག་གམ་ཞུས་པས། པོ་ཏོ་བའི་ཞལ་ནས། དེ་ཁོ་ན་ལས་
མེད་ཀྱིས་བྱ་བ་བཏུད་ནས་གསུངས་སྐད། ཁོང་གི་རྟོགས་པ་དཔེར་བྱས་ཏེ།
རང་ཅག་ཀྱང་སྙིང་ནས་རང་མགོ་རང་གིས་མི་འཚོག་ཅིང་། རང་གིས་རང་མི་
སླུ་བར་ཐར་པ་དང་ཐམས་ཅད་མཁྱེན་པ་སྒྲུབ་པར་འདོད་ན། མིག་རྡོག་སྣར་
གཏད་པས་མི་འོང་། རྫོགས་པའི་སངས་རྒྱས་ཙམ་སྒྲུབ་པ་ཡིན་པས་མིག་རྒྱང་
ཡིད་ཙམ་བསྲིངས་ནས་བྱེད་དགོས་གསུང༌། དེ་ལ་གང་ཞིག་དཔག་མེད་དུས་
གནས་ཤིང་། །སེམས་ཅན་དཔག་ཏུ་མེད་དོན་དུ། །བྱང་ཆུབ་དཔག་ཏུ་མེད་
འདོད་པས། །དགེ་བ་དཔག་ཏུ་མེད་བྱེད་པ། །དཔག་ཏུ་མེད་པ་རྣམ་བཞི་ཡིས།།
ཚོགས་ཀྱིས་བྱང་ཆུབ་རྙེད་མི་དཀའ། །ཞེས་པའི་ཚུལ་གྱིས་སྒྲུབ་དགོས་པས་ན་
སེམས་རྒྱ་ཡིད་ཙམ་བསྐྱེད་ནས་བྱེད་དགོས་གསུང་། དེ་ལ་སེ་མོ་གྲུབ་པའམ།
ལ་གསུམ་རྒྱལ་བ་བྱང་ཆུབ་ལྟར་བྱས་པས་མི་འོང༌། ཁམས་པའི་སྤོགས་པའམ་
བྱང་པའི་ར་མདའ་བ་ལྟར་བྱེད་དགོས་པས་ན།ཁོང་སོས་ཡིད་ཙམ་གདལ་
ནས་བྱེད་དགོས་གསུང་། མི་གཅིག་གིས་ཚེ་འདི་ཕྱི་གཉིས་མི་འོང་བས། མི་ཤ་
ཆགས་པའི་བཙོན་འབྲོས་པ་ལྟར། ཚེ་འདིའི་བྱ་བ་ངན་པ་དང་། རྡོས་སུ་ཆེ་ཆེ་
ཐམས་ཅད་བོར་ནས་ཆོས་བྱེད་དགོས་གསུང་། དེ་ལྟར་བྱེད་པ་ལ་གཞི་མ་ཚུལ་
ཁྲིམས་ལ་བརྟེན་དགོས་པས་སེམས་ལ་འཁྲིས་ཡེ་མེད་པར་བྱ། དེ་ཡང་དེ་ལྟ་
ལྟུང་བ་མི་འབྱུང་བའི་དུས་མིན་པས། བཤགས་པར་འོས་པ་རྣམས་བཤགས།
བསྡམ་པར་འོས་པ་རྣམས་བསྡམ། བྱིན་གྱིས་བརླབ་པར་འོས་པ་རྣམས་བྱིན་
གྱིས་བརླབས་ནས་གཙང་སིང་ངེ་བ་བྱས་ནས། བཤགས་བསྡམ་གྱིས་ངེས་པར་
སྦྱང་བའི་དུས་ཡིན་གསུང་། དེ་ཡང་བསོད་ནམས་མ་བསགས་པ་ལ་མི་འོང་
བས། དགེ་བའི་བཤེས་གཉེན་བསྟེན། གྲོགས་དམ་པ་དང་འགྲོགས། སྡིག་པའི་
གྲོགས་པོ་སྤངས་ནས་དཀོན་མཆོག་མཆོད་པ་ལ་སོགས་པའི་ཐབས་ཚུལ་ཀུན་་
.298.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གྱིས་ཚོགས་གསོག་དགོས། དེ་ལྟར་བྱེད་སྙིང་མི་འདོད་པ་དེ་ལས་ངན་གྱིས་
བསྒྲིབས་པ་ཡིན་པས། སྔོན་བསགས་ཀྱི་སྡིག་པ་ཐམས་ཅད་སྟོབས་བཞིའི་སྒོ་
ནས་དག་ངེས་སུ་སྦྱོང་། དེ་ལྟར་བྱས་ན་སྐྱེས་བུ་གསུམ་གང་ལ་སོ་ཐེབས་ཀྱང་
རྣམ་གྲོལ་མི་རིང་བར་འོང་སྟེ། རང་ཅག་གང་ཡང་སྒོམ་མི་ཁོམ་པ་འདི་ལ་
སྐྱོན་ཅིག་གདའ་བྱ་བ་གསུང་སྐད། དེ་ལྟ་བུའི་བརྩོན་འགྲུས་ཀྱིས་རྣམ་གྲོལ་
སྒྲུབ་པར་བྱེད་པ་ལ། དེའི་མི་མཐུན་པའི་ཕྱོགས་རྒོད་ཞུམ་སྤང་བར་སྟོན་པ་ནི།
འཁོར་ལོ་བཞི་ནི་ཁྱོད་མངའི་སྐབས་སུ། །བརྩོན་འགྲུས་རྩོམ་པར་འདོད་པ་
རྣམས་ཀྱིས། །སྨ་དབབ་གཟེངས་བསྟོད་གཉིས་ཀྱི་བར་གཞུག །སྒྱིད་མ་ལུག་
པར་བརྩོན་འགྲུས་མུར་གཞུག །མདོ་ཁམས་བུད་མེད་གླུ་ཚིག་དཔེར་བྱས། །
སྟག་རལ་ཅན་ཅིག་གཡས་ན་བཀྲ་སོགས། །མཐུན་ཡུལ་ལ་སོགས་ཐམས་ཅད་
འཇོམས་པ། །དེ་དག་ལ་ལྟོས་རང་ཅག་ཡི་མུག །ཕྱོགས་གཞན་མཐའ་དག་ཀུན་
ནས་བལྟས་ན། །འཁོར་རྣམས་བཞི་ཡང་འདི་ན་རྒྱུ་ཞིག །ཐེག་ཆེན་ངོམ་ཞིང་
འདི་ན་སྤྱད་ཡོད། །རྒྱལ་པོ་མེད་པས་རང་དབང་རང་ཆེ། །ལྷ་ཅིག་ཆོས་ཕྲད་
བཤེས་གཉེན་དེ་ལས། །ལྷག་པ་འཛམ་བུ་གླིང་ནའང་རབ་དཀའ། །བདག་གི་
ལེགས་སྤྱོད་བསླབ་པ་གསུམ་ལྡན། །སྔོན་བསོད་བསགས་པས་འདི་དག་དང་
ཕྲད། །དེ་ལ་སོགས་པའི་ཡོན་ཏན་བལྟས་ན། །ཁོང་དག་དགའ་ཞིང་ཆོས་ལ་
འཇུག་བྱ། །དེ་ལྟར་བསམས་པས་སྨ་དབབ་གཟེངས་བསྟོད། །བརྩོན་འགྲུས་
རྒྱུན་མི་འཆད་པའི་ཐབས་ཆེན། །ཞེས་གསུངས་སོ། དེ་ཡང་བཤེས་པའི་སྤྲིང་
ཡིག་གི །མཐུན་པར་གྱུར་པའི་ཡུལ་ན་གནས་པ་དང༌། །སྐྱེས་བུ་དམ་པ་ལ་ནི་
བརྟེན་པ་དང་། །བདག་གི་ལེགས་སྨོན་སྔོན་ཡང་བསོད་ནམས་བགྱིས། །འཁོར་
ལོ་ཆེན་པོ་བཞི་ནི་ཁྱོད་ལ་མངའ། །ཞེས་པའི་སྐབས་སུ། རྣམ་གྲོལ་སྒྲུབ་པ་ཆོས་
ལ་བརྩོན་འགྲུས་རྩོམ་པར་འདོད་པ་རྣམས་ཀྱིས། འབྲོམ་གོང་ཆུང་བའི་ར་
རྫིས་ར་ལུག་འདེད་པ་ལྟར། བླ་མས་སློབ་མ་གདམས་ངག་བརྒྱད་ཀྱི་ལམ་དུ་
༣·299.

ཇོ་བོ་ལྷ་འབྲི་སྒང་པས་མཛད།
བཙུད་ནས་རྗེས་སུ་བསྟན་པ་རྣམ་པ་ལྔས་འཁྱོག་ཏུ་མི་སྟེར་ཏེ། དང་པོ་འདི་
ལྟ་བུ་མ་བྱེད་ཅེས་འགོག་པར་བྱེད། འདི་ལྟ་བུ་གྱིས་ཤིག་ཅེས་བསྐུལ། དེ་ལྟར་
དགག་སྒྲུབ་ཕྱིན་ཅི་མ་ལོག་པར་བྱེད་དུ་འཇུག་པའི་ཚེ་གནང་བཀག་ལས་མི་་་
འགལ་བར་བྱེད་པ་ལ་གཟེངས་བསྟོད། དེ་ལས་བཟློག་ནས་བྱེད་ན་སྒྲ་་་་་་་
འབེབས་བྱེད་པ་ལྟར། སློབ་དཔོན་སློབ་མ་གཉིས་ཀ་རང་གིས་བྱས་པ་ལ་རང་
མཁས་པའམ། བཙུན་པའམ། དགེ་སྦྱོར་རེམ་པ་ལ་སོགས་པའི་ང་རྒྱལ་གྱིས་
ཁེངས་ནས་ཨ་ཕོ་རང་སྙམ་ནས་རྒོད་ན་སྨ་འབབ་སྟེ། ཁྱོད་ལ་ཡོན་ཏན་རང་
ཅི་ཡོད། ཁྱོད་དང་དུས་གསུམ་གྱིས་སངས་རྒྱས་ཐམས་ཅད་ནི་མཉམ་པ་ཡིན་
པ་ལ། ཁོང་སངས་རྒྱས་ནས་དེ་ཙམ་ལོན་ལོན་དུ། འཁོར་བ་ན་ད་རུང་པས་སེ་
ཐར་པ་ཐོབ་དཀའ་ཡང་མི་ཚོལ་བར་འདུག་ན། ཁྱོད་ཀྱི་དད་པའམ་ཤེས་རབ་
ཀྱི་ཚུལ་དེ་འདྲ་བ་བྱས་ལ། སྨ་དབབ་ལ་བཏང་གསུང་། དེ་ནས་ཡང་ཚངས་པ་
དང་བརྒྱ་བྱིན་བརྒྱ་ཡི་བསོད་ནམས་ཀྱིས། ཐམས་ཅད་མཁྱེན་པའི་བ་སྤུ་
གཅིག་ལས་མི་འགྲུབ། དེ་བཞིན་དུ་བ་སྤུ་ཐམས་ཅད་དང་མཚན་དང་དཔེ་
བྱད་དང་། དབུའི་གཙུག་ཏོར་ལ་ཐུག་པའི་བསོད་ནམས་ཀྱི་འགྱུར་ལ་བལྟས་
ན། དེ་ཙམ་ངས་ག་ན་ནུས་སྙམ་ནས་ཞུམ་ན་ཡང་། གཟེངས་བསྟོད་དེ་ངས་ཅི་
སྟེ་མི་འོང་སྟེ་སེམས་ཅན་ཐམས་ཅད་མགྲོན་དུ་གཉེར་ནས་དགེ་བ་བྱས་པས་་་
ཚངས་པར་སྐྱེ་བའི་བསོད་ནམས་དེ་ཙམ་རེ་རེ་ཉིན་ཞག་ཕྲུགས་རེ་ལ་ཡང་
གསོགས་ནས་འོང་བས། དཀའ་རྒྱུ་ཅི་ཡང་མེད་དེ། སེམས་ཅན་ཐམས་ཅད་
དང་སྤྱི་ལ་ལོག་ནས་བྱེད་པ་ལྟ་བུ་ཅིག་ཡིན་གསུང་། འདས་པའི་སངས་རྒྱས་
རྣམས་ཀྱང་སངས་རྒྱས་ཟིན་ཟིན་པ་ཅིག་སངས་རྒྱས་པ་མིན། འོ་སྐོལ་ལས་
དམན་པའམ། འོ་ཅག་ཁོ་ན་འདྲ་བས་བསྒྲུབས་པ་ཡིན། མ་འོངས་པ་དང་ད་
ལྟར་གྱིས་སངས་རྒྱས་ཐམས་ཅད་ཀྱང་དེ་ལྟར་ཡིན། བྱང་ཆུབ་སེམས་དཔའ་
རྣམས་ཀྱང་དང་པོ་ནས་བྱང་ཆུབ་སེམས་དཔའ་མིན་འཕྲལ་ལ་བྱས་པ་ཡིན།
300.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སློབ་དཔོན་ཐོགས་མེད་སྐུ་མཆེད་ཀྱི་ཆོས་ཀུན་ནས། རིགས་བྱ་བ་ཅིག་་་་་་
གསུངས་ཏེ། ཐོག་མ་མེད་པ་ནས་ཐེག་པ་ཆེན་པོའི་རིགས་ཅན་བྱ་བ་ཅིག་ཡོད་
ན། ད་རུང་འཁོར་བར་མི་སྡོད་ངེས་པ་ཡིན་པ་ལ། དེ་ལྟ་བུ་མེད་ཐམས་ཅད་
བར་སྐབས་ཀྱི་སྦྱངས་པ་ཆེ་ཆུང་ཡིན་པས། རིགས་ཀྱང་འཕྲལ་ལ་བྱར་བཏུབ་
པ་ཡིན་པས་འུ་ཅག་ཀྱང་། ནན་ཆིར་གྱིས་ཐེག་པ་ཆེན་པོའི་རིགས་ཅིག་ཅི་
འགྲུབ་བྱ། རིགས་དེར་སོང་ཕན་ཆད་སངས་རྒྱས་ཐོབ་ཟིན་པ་དང་འདྲ་བ་
ཡིན་པས། མི་འོང་བ་ཅི་ཡང་མེད་པས། ཆོས་ནས། སྦྲང་བུ་ཤ་སྦྲང་བུང་བ་
དང་། །དེ་བཞིན་སྲིན་བུ་གང་གྱུར་པ། །དེས་ཀྱང་བརྩོན་པའི་སྟོབས་བསྐྱེད་ན།།
བླ་མེད་བྱང་ཆུབ་རྙེད་དཀའ་འཐོབ། །བདག་ལྟ་རིགས་ཀྱི་མིར་སྐྱེས་ལ། །ཕན་
དང་གནོད་པ་ངོ་ཤེས་པས། །བྱང་ཆུབ་སྤྱོད་པ་མ་བཏང་ན། །བདག་གིས་བྱང་
ཆུབ་ཅིས་མི་འཐོབ །ཅེས་གསུངས་པ་བཞིན་དུ་བསམས་ལ་གཟེངས་བསྟོད་
པར་བྱ། དེ་ལྟར་རྒོད་ན་སྨ་དབབ་པ་དང་། ཞུམ་ན་གཟེངས་བསྟོད་པ་གཉིས་
ཀྱི་སྐྱ་བར་དུ་བཅུག་ནས་དགེ་བ་ལ་སྒྱིད་མ་ལུག་པར། དགེ་བའི་ཆོས་ལ་་་་་་
བརྩོན་འགྲུས་མུ་སྲང་དུ་བཅུག་ལ་འཁྱོག་མི་ཤེས་པར་བྱ་སྟེ། གཡས་སུ་ལྷ་ཆོས་
སྡེ་པའི་སར་ཡང་འཁྱོག་ཏུ་མི་གཞུག །གཡོན་དུ་མི་ཆོས་ཕ་ཚན་གྱི་སར་ཡང་
འཁྱོག་ཏུ་མི་གཞུག །དེ་ལ་གནས་ཀྱི་སློབ་དཔོན་བྱ་བ་ཅིག་དགོས་པ་ཡིན་ཏེ།
རང་ཅག་ལ་ད་ལྟ་དེ་མེད་པས། རང་གིས་རང་ལ་བརྟགས་ཤིང་སྨ་དབབ་་་་་
གཟེངས་བསྟོད་པ་ནི། དཔེར་ན། མདོ་ཁམས་སུ་བུད་མེད་ཅིག་ལ་ཁྱོད་སྐྱིད་
པར་འདུག་གམ་དྲིས་པའི་ལན་དུ། སྟག་(བུ་མཆན།)རལ་ཅན་ཅིག་གཡས་ན་
བཀྲ། །གཡོ་(མནའ་མ་མཆན།)ཞུར་ཅན་ཅིག་གཡོན་ན་བཀྲ། །གཡུ་(ཚ་བོ་་་་་
མཆན།)དྲུལ་ཅན་ཅིག་དབུས་ནས་བཀྲ། །དེ་ལྟ་བུ་ཅིག་མཐོང་ཙ་ན་། ཁོ་མོ་མི་
སྐྱིད་སྡུག་གམ་དགོངས། །ཐག་(བུ་མཆན།)རིས་ཅན་ཅིག་གཡས་ན་བཀྲ། །ཆུ་
(མནའ་མ་མཆན།)རིས་ཅན་ཅིག་གཡོན་ན་བཀྲ། །ཐུག་(ཚ་བོ་མཆན།)རིས་ཅན་
·301·

ཇོ་བོ་ལྷ་འབྲི་སྒང་པས་མཛད།
ཅིག་དབུས་ན་བཀྲ། །དེ་ལྟ་བུ་ཅིག་མཐོང་ཙ་ན། །ཁོ་བོ་མི་སྡུག་སྐྱིད་དམ་
དགོངས། །ཟེར་ལོ། དཔེ་དེ་བཞིན་དུ་རྒོད་ན་སྨ་དབབ་པ་ནི། སྟག་རལ་ཅན་
དང་འདྲ་བའི་འཁོར་ལོ་བཞི་འཛོམས་པ་ལ་ལྟོས་ན་རང་ཅག་ཡི་མུག་སྟེ། པོ་
ཏོ་བའི་ཞལ་ནས། རླུང་གིས་ཁྱེར་བའི་ངེད་ཅག་བོད་འདི་ལ་འཁོར་ལོ་བཞི་པོ་
འདི་མ་ཚང༌་། རྒྱ་གར་ཀུན་ན་མཐུན་པར་གྱུར་པའི་ཡུལ་ལེགས་པར་རྙེད་པ།
ཚེ་ཧྲིལ་གྱིས་གྲོང་ཁྱེར་གཅིག་ཏུ་བསོད་སྙོམས་བྱེད་ཅིང་དགེ་སྦྱོར་བྱས་པས་་་་
ཆོག་པ་ཅིག་ཡོད་པར་འདུག་པ་ལ། བོད་དུ་ནང་མ་གཉིས་བཏུད་ན། སྤྲང་
བཙུན་ཚེ་མ་ཕྱིད་ཟེར་ནས། རྒྱ་གད་མེ་བུས་པ་འདྲ་བ་ཙམ་འོང་གསུང་། སྐྱེས་
བུ་དམ་པ་མ་ཚང་བས་དགེ་བཤེས་ཚོལ་དུ་སོང་ཙ་ན། སྡིག་པའི་གྲོགས་པོར་
སོང་ནས་བསླབ་པ་བསྲུང་མི་དགོས་པར་བྱེད། རང་གི་ལེགས་སྨོན་མ་ཚང་སྟེ།
མཉན་ན་ཚིག་མི་ཟིན། བསམས་ན་དོན་མི་གོ། བསྒོམས་ན་རྒྱུད་ལ་མི་སྐྱེ་སྟེ།
ཚན་ཅིག་གི་བློ་ལ་བལྟས་ན་ཡོད་ཀྱི་དང་། ཡེང་ཡེང་ཏིབ་ཏིབ་བྱ་བ་གསུང་
སྐད། སྔོན་བསོད་ནམས་བསགས་པ་བྱ་བ་སྐྱིད་ཀྱི་ནང་ནས་ཆོས་བྱར་བཏུབ་
པ་ཅིག་ཡོད་པ་ལ། དེ་མ་ཚང་སྟེ་སྲོག་བསྡོས་བྱས་ན་ཟན་རྟོག་རེ་མྱོང་མི་མྱོང་
ཙམ་དུ་འདུག་པ་ཡིན་གསུང་། དེ་ལྟར་བསམས་པས་ཡིད་ཞུམ་ན་གཟེངས་
བསྟོད་པ་ནི། འཁོར་ལོ་བཞི་མ་ཚང་ཡང་ཆོས་བྱེད་པའི་མཐུན་རྐྱེན་ཕྱོགས་་་་་་
གཞན་མཐའ་དག་ནས་བལྟས་ན་ཐམས་ཅད་འཛོམ་པ་ལྟ་བུར་ཡང་ཡོད་དེ།
འཁོར་ལོ་བཞིའི་དོད་དམ་སྐྱིན་ལྟ་བུ་ལ། མཐུན་པའི་ཡུལ་ཡང་མཐའ་འཁོབ་
ཏུ་མ་སྐྱེས་ཤིང་། ཡུལ་དབུས་སུ་སྐྱེས་ཏེ། དེ་ཡང་ས་ཚིགས་ཀྱི་སྒོ་ནས་དབུས་སུ་
བཞག་པ་དང་། ཡོན་ཏན་གྱི་སྒོ་ནས་དབུས་སུ་བཞག་པ་གཉིས་ལས། འདི་
འདུལ་བ་ནས་ས་ཚིགས་ཀྱིས་བཅད་པའི་ཡུལ་དབུས་ཁོ་ནར་མི་འདུག་སྟེ
འདུལ་བ་ནས། ཉེ་བར་འཁོར་ཤར་དུ་ལི་ཁ་ར་ཤིང་འཕེལ་ཞེས་བྱ་བའི་གྲོང་
ཁྱེར་ཡོད། དེའི་ཕྱི་རོལ་ན་ལི་ཁ་རའི་ཤིང་འཐིབས་པོ་ཞེས་བྱ་བའི་ཚལ་ཡོད་
·302·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པ་དེ་ཚུན་ཆད་ནི་དབུས་ཡིན་ལ། ལྷོར་ནི་འདམ་བུ་མདའ་རྒྱུ་ཞེས་བྱ་བའི་ཆུ་
ཀླུང་ཡོད་པ་ཚུན་ཆད། ནུབ་ཏུ་ནི་བྲམ་ཟེའི་གྲོང་ཀ་བ་དང་ཉེ་བའི་ཀ་བ་ཚུན་
ཆད། བྱང་དུ་ནི་ཨུ་ཤི་རིའི་རི་ཡོད་པ་ཚུན་ཆད་དབུས། དེ་ཕན་ཆད་མཐའ་
འཁོབ་ཏུ་གསུངས་ཀྱང་། ཡོན་ཏན་གྱི་དབུས་ཡིན་ཏེ། ཐེག་པ་ཆེན་པོའི་དབང་
དུ་བྱས་ན་འཁོར་རྣམ་བཞི་ཡོད་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པ་གང་
ན་བཞུགས་པ་དེ་ཡུལ་དབུས་སུ་གསུངས་པ་ལ། བོད་ན་འཁོར་རྣམ་པ་བཞི་
ཀ་ཡང་ཚང་ལ། ཐེག་པ་ཆེན་པོའི་ཆོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་་་་་
སོགས་པ་ཀུན་ངོམ་ཞིང་སྤྱད་དུ་ཡོད་དེ། བོད་འདི་ཤེས་རབ་ཀྱི་ཕ་རོལ་ཏུ་
ཕྱིན་པ་སྟོང་པ་ཉིད་བཤད་པའི་དུས་ན་འཁོར་ཡང་མང་བ་ལ་སྤྱད་འཕང་
རང་བསྟོད་བསྟོད་ནས་བཤད་པ་ཡིན། རྒྱ་གར་ཀུན་ན་གསངས་ཤིང་སྤྱོད་་་་
དགོས་ཏེ། ཉན་ཐོས་སེན་ཏ་པ་ཀུན་ཤེས་རབ་སྙིང་པོ་བཏོན་ཙ་ན་རྣ་བ་་་་་
བགེབས་པ་ལགས་སོ། །ཇོ་བོའི་ཞལ་ནས་ཀྱང༌། རྒྱ་གར་ན་མི་བཅུ་ཚོགས་ན་
ནང་པ་སངས་རྒྱས་པ་གཅིག་ལས་མི་འོང་། སངས་རྒྱས་པ་བཅུ་ཚོགས་ན་ཐེག་
པ་ཆེན་པོ་པ་གཅིག་ལས་མི་འོང་བྱ་བ་ལ་སོགས་པ་གསུང་སྐད། དེ་བས་ན་
ཡོན་ཏན་གྱི་དབུས་ཡུལ་གྱི་སྙིང་པོ་ལྟ་བུ་ཡིན་གསུང་། དེ་ནས་ཡང་རྒྱ་གར་
ཀུན་ན་རྒྱལ་ཁྲིམས་ཡོད་པས་རིགས་ཀུན་ཡང་ངེས་ཏེ། རང་ཅི་དགའ་བྱ་བའི་
དབང་མེད་པ་ལ། རང་ཅག་བོད་འདི་ན་སྣ་ཤ་མི་ལ་མ་ཤོར་བས་རང་ཅི་ལྟར་
བྱ་བའི་དབང་རང་ཆེ་གསུང་། སྐྱེས་བུ་དམ་པའི་དོད་ཀྱང་ཇོ་བོ་རྗེ་དངོས་
དང་མ་ཕྲད་ཀྱང་ཇོ་བོའི་ཆོས་དང་ཕྲད་དེ། ཇོ་བོའི་བཀའ་བརྒྱུད་འདི་ནི།
ལམ་དྲོད་མར་ཞུགས་པ་ལྟ་བུ་ཡིན་པས། དེ་ལས་ལྷག་པ་མེད་པ་དང་ཕྲད་པ་
ཡིན་ཏེ། ཡང་དག་པའི་དགེ་བའི་བཤེས་གཉེན་བྱ་བ་རྣལ་མར་གྱུར་པ་དེ་ཇོ་
བོ་ཆེན་པོ་དེ་ཡིན། དེ་བས་ལྷག་པ་འཛམ་བུ་གླིང་ནའང་རྙེད་དཀའ་སྟེ། ཕྱིར་
མི་ལྡོག་པའི་བྱང་ཆུབ་སེམས་དཔའ་ཆེན་པོ་ཡིན་ཏེ། ཇོ་བོ་ཆུ་བོ་གངྒཱའི་གླིང་
·303.

ཇོ་བོ་ལྷ་འབྲི་སྒང་པས་མཛད།
ལ་ཞག་གཅིག་བཞུགས་པའི་དུས་ན་ཀླུ་ལ་བསོད་སྙོམས་བསླངས་པས་ཤིང་་་་་
ཏོག་ངོ་མཚར་ཅན་མང་པོ་ཇོ་བོ་ལ་ཕུལ་ནས། ལྷག་མ་ཇོ་བོས་མཉམ་པ་ལ་
བྱིན་པས་ངོ་མཚར་ཆེ་ནས་གཞན་ལ་བསྟན་པས། པཎྜི་ཏ་གཞན་ཅིག་ན་རེ།
ངེད་གཉིས་མཉམ་པ་ཡིན་པས་ང་ལ་ཡང་སྟེར་ཏེ་འོང་ཟེར་ནས་གངྒཱའི་གླིང་
ལ་ཕྱིན་ནས་བསོད་སྙམས་བསླངས་པས། སྟེར་མཁན་མ་བྱུང་། དེ་ནས་མི་རྒད་
པོ་ཅིག་རྩར་བྱུང་བ་ལ། ཁྱོད་སུ་ཡིན་བྱས་པས་ང་ཀླུ་ཡིན་ཟེར། འོ་ན་ང་ལ་
བསོད་སྙོམས་སླང་བྱས་པས་ཁྱོད་ཀྱིས་མ་ལེགས་པ་ཅིག་བྱས། འཁོར་ལོས་
བསྒྱུར་བའི་ལད་མོ་སྤྲང་པོས་བཟླས་པ་དང་འདྲ་སྟེ། ཇོ་བོ་ཕྱིར་མི་ལྡོག་པའི་
བྱང་ཆུབ་སེམས་དཔའ་ཆེན་པོ་ཅིག་གི་ལད་མོ་ཁྱོད་ཀྱིས་བཟླས། ཁྱོད་རྒྱུད་
རྩུབ་པས་ཀླུ་གཞན་གྱིས་ཀྱང་མ་ནུས་ང་འདས་པ་ཡིན་ཟེར་སྐད་དེ། དེ་བས་
ཚང་ན་དེ་ལྟ་བུའི་བཀའ་བརྒྱུད་དང་ད་རེས་ཕྲད་པས། སྐྱེས་བུ་དམ་པ་ཡང་
བ་ལྟ་བུ་ཡིན། བསླབ་པ་གསུམ་ལ་བསླབ་ཏུ་ཡོད་པས་བདག་གི་ལེགས་སྨོན་
ཡང་ཚང་། དེ་དག་ཀྱང་རྒྱུ་མེད་ལས་མ་བྱུང་སྟེ་སྔོན་བསོད་ནམས་བསགས་པ་
ལས་བྱུང་བས་ན་དེ་ཡང་ཚང་སྟེ། དེ་ལ་སོགས་པའི་འཁོར་ལོ་བཞིའི་ཆ་མཐུན་
གྱི་ཡོན་ཏན་ལ་བལྟས་ནས་གཟེངས་བསྟོད་ལ་མ་ཞུམ་པར་བྱ་སྟེ། ཁོང་དགའ་
བས་རྒྱས་པར་བྱས་ལ་སྐྱེས་བུ་གསུམ་གྱི་ཆོས་ལ་འཇུག་པར་བྱ། དེ་ལྟར་བྱས་
ལས དེ་དཀའ་བར་སོང་བས་
རྐྱང་གི་གཏམ་དང་འདྲ་སྟེ། རང་གིས་རང་སྨ་དབབ་གཟེངས་བསྟོད་པའི་སྒོ་
ནས། རྒོད་པོ་དང་ཞུམ་པ་སྤངས་པས། ཆོས་མཐའ་གཉིས་སུ་མ་སོང་ཙ་ན་
བརྩོན་འགྲུས་རྒྱུན་མི་འཆད་པར་འབྱུང་བའི་ཐབས་ཆེན་པོ་དེ་ཡིན་པས། ཕུ་
ཆུང་བའི་ཞལ་ནས། ཁྱོད་སྟོན་སྒོམ་མང་སྟེ་ཆོས་མཐའ་གཉིས་སུ་མ་ལྷུང་བར་
འཁྱེར་ཤེས་པ་དཀའ་གསུང་སྐད། དེ་ལྟར་ཞུམ་རྒོད་མེད་པའི་སྒོ་ནས་བརྩོན་
འགྲུས་རྒྱུན་མི་འཆད་པར་ཇི་ལྟར་བྱ་བར་སྟོན་པ་ནི། རིན་ཆེན་འཕྲེང་བའི་
*304.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སྐབས་སུ་གསུངས་པ། དུས་དང་གནས་སྐབས་ཐོག་མཐའ་བར་གསུམ། །
བདག་གིས་ཐམས་ཅད་དགེ་བར་འགྱུར་བྱ། །བྱེ་བྲག་ཚེ་སྟོད་ཚེ་སྨད་བར་་་་
དང་། །ལོ་ལའང་དེ་བཞིན་ཟླ་དང་ཉིན་ཞག །ཐོག་མཐའ་བར་དང་གསུམ་པོ་
དག་གམ། །ལུས་ངག་ཡིད་གསུམ་སྤྱོད་པ་ཅི་བྱེད། །ཐོག་མ་བར་དང་ཐ་མ་
ཐམས་ཅད། །ཆོས་སུ་འགྱུར་ཞིང་ཆོས་མིན་མ་འདྲེས། །དེ་ལྟ་ན་ནི་སྐྱེ་བ་དོན་
ཡོད། །དེ་ལྟར་འགྱུར་བར་བརྩོན་འགྲུས་བརྩམ་བྱ། །ཞེས་གསུངས་སོ། །དེ་ཡང་
དབུ་མ་རིན་ཆེན་ཕྲེང་བའི། ལས་རྣམས་སྔོན་དུ་ཆོས་གཏོང་ཞིང་། །བར་དུ་
ཆོས་ལྡན་ཐ་མར་ཡང་། །ཆོས་ལྡན་སྒྲུབ་པའི་ས་བདག་ནི། །འདི་དང་གཞན་དུ་
གནོད་མི་འགྱུར། །ཞེས་པའི་སྐབས་སུ་འདི་གསུངས་ཏེ། སློབ་དཔོན་ཀླུ་སྒྲུབ་
ཀྱིས་རྒྱལ་པོ་བདེ་སྤྱོད་བཟང་པོ་ལ། ཁྱོད་དུས་དང་གནས་སྐབས་ཐམས་ཅད་
དུ་ཆོས་མ་ཡིན་པར་སྤོངས་ལ། ཆོས་ཀྱི་རྒྱལ་སྲིད་གྱིས་ཤིག །དེ་ལྟར་བྱས་ན་
འཆི་ཁར་འགྱོད་པ་མེད་པར་འགྱུར་གྱི་གསུངས་པ་དེ། འོ་སྐོལ་རང་ལ་ཆོས་
ཅན་ཁ་སྤོས་ལ། བཙུན་པ་ཁྱོད་ཀྱིས་དང་པོར་ཡང་བཙུན་པར་བྱ། བར་དུ་
ཡང་བཙུན་པར་བྱ། ཐ་མར་ཡང་བཙུན་པར་བྱ་སྟེ། བདག་གི་ཚེ་མགོ་འཇུག་
ཐམས་ཅད་དགེ་བར་འགྱུར་བར་བྱ། བྱེ་བྲག་ཏུ་ཚེ་སྟོད་དང་། ཚེ་སྨད་དང་།
བར་ཐམས་ཅད་ཆོས་སུ་འགྱུར་བར་བྱ། ལོ་ཡི་ཐོག་མཐའ་བར་གསུམ་ཡང་
ཆོས་སུ་འགྱུར་བར་བྱ། དབྱར་དགུན་གྱི་ཐོག་མཐའ་བར་གསུམ་ཡང་ཆོས་སུ་
འགྱུར་བར་བྱ། ཟླ་བའི་སྟོད་སྨད་བར་གསུམ་ཡང་ཆོས་སུ་འགྱུར་བར་བྱ། དེ་
ལ་ཉིན་ཞག་གི་སྔ་དྲོ་ཕྱི་དྲོ་ཐམས་ཅད་ཀྱང་ཆོས་སུ་འགྱུར་བར་བྱེད་དགོས་་་་་
པས། དགེ་བཤེས་རྣལ་འབྱོར་པ་ཆེན་པོའི་ཞལ་ནས། ནང་པར་ཚ་བའི་དུས་སུ་
འདི་ཟོས་ལ་དྲོ་ལ་ཐུག་གི་བར་དུ་ཆོས་འབའ་ཞིག་ཏུ་ཅི་འགྱུར་བྱ་སྙམ་དུ་གོ་་་
ཆ་བགོ། དྲོ་དུས་སུ་ཡང་ཕྱི་དྲོ་ཆོས་འབའ་ཞིག་ཏུ་ཅི་འགྱུར་བྱ་སྙམ་དུ་དམ་
བཅའ་བྱེད། དེ་ནས་མཚན་མོ་ཡང་ཆོས་ལ་འབད་པའི་དམ་བཅའ་བྱས་ནས།
·305·

ཇོ་བོ་ལྷ་འབྲི་སྒང་པས་མཛད།  ཿ
དུས་འདའ་བར་བྱེད་དགོས་པ་ཡིན་གསུང་། དེ་ལྟར་བྱས་ན་ཚེ་ཧྲིལ་གྱིས་ཆོས་
སུ་འགྱུར་ཞིང་། ཆོས་མ་ཡིན་པ་དང་མ་འདྲེས་པར་སོང་ན་ཉིན་གཅིག་གནས་
པའི་སྐྱེ་བ་ཡང་དོན་དང་བཅས་པར་སོང་བས། དེ་ལྟར་འགྱུར་བར་བརྩོན་
འགྲུས་བརྩམ་དགོས་པ་ཡིན་ཏེ། ངེད་ཅག་ནི་ཞང་པོ་ཤེར་སྨོན་ཤེད་དགུན་
དགེ་སྦྱོར་རྩིས་སུ་ཡང་མ་སོང་ན་དབྱར་བྱ་སྙམ་པའི་ལམ་དུ་ཚེ་ཧྲིལ་ལི་ལི་་་་་་
སོང་ཟེར་བ་ལྟར་འགྲོ་ཉེན་ཡོད་གསུང་། དེ་ལྟར་སྐྱེ་བ་དོན་ཡོད་ཀྱིས་བརྩོན་
འགྲུས་དེ་ཡང་ཇི་ལྟར་བྱ་སྙམ་ན། ད་རེས་ལོང་མེད་པས་སྙིང་པོ་བསྡུ་བའི་སྒོ་
ནས་དོན་ཡོད་པར་བྱ་བར་སྟོན་པ་ནི། མདོ་སྡེ་རྒྱན་གྱི་གནས་ལྔའི་སྐབས་སུ།
གནས་ལྔ་དག་ལ་བརྩོན་འགྲུས་བརྩམ་པ། །བདག་ཅག་ཚེ་ཐུང་བར་ཆད་མང་
ལ། །བློ་ཡང་དམན་པས་རིག་པའི་གནས་ལྔ། །ཚེ་འདིར་ཐམས་ཅད་བསླབ་
པར་མི་ནུས། །ཅུང་ཟད་ནུས་ཀྱང་དེ་ཉིད་གནོད་འགྱུར། །དེ་ཕྱིར་ནང་རིག་
ཕྱོགས་གཅིག་མན་ངག །བསྒོམས་པས་ཚེ་འདི་དོན་ཡོད་བྱས་ལ། །རིག་པའི་
གནས་ལྔ་སྨོན་ལམ་གྱིས་སྦྱང་། །ཞེས་གསུངས་སོ། །འདི་དགེ་བཤེས་ཡ་གད་པ་
དང་པོ་བྱོན་པའི་དུས་ཙ་ན་དགེ་བཤེས་པོ་ཏོ་བ་སྒྲོ་ལག་ན་བཞུགས་པའི་དུས་
ཡིན་ཏེ། མདོ་སྡེ་རྒྱན་གྱི། རིག་པའི་གནས་སྔ་དག་ལ་བརྩོན་པར་མ་བྱས་ན། །
འཕགས་མཆོག་གིས་ཀྱང་ཐམས་ཅད་མཁྱེན་ཉིད་མི་འགྱུར་ཏེ། །དེ་ལྟ་བས་ན་
གཞན་དག་ཚར་བཅད་རྗེས་གཟུང་དང༌། །བདག་ཉིད་ཀུན་ཤེས་བྱ་ཕྱིར་དེ་ལ་
དེ་བརྩོན་བྱ། །ཞེས་གསུངས་པའི་སྐབས་སུ་འདི་གསུང་། སྤྱིར་ཐམས་ཅད་
མཁྱེན་པ་སྒྲུབ་པ་ལ་རིག་པའི་གནས་ཐམས་ཅད་ལ་མཁས་པར་བྱེད་དགོས།
དེ་ལྟར་ཡིན་ཡང་འོ་ཅག་གིས་ད་རེས་ཐམས་ཅད་བསླབས་པར་མི་ནུས་པས།
བླ་མའི་མན་ངག་༴གིས་སྒྲུབ་པ་སྙིང་པོར་བྱས་ཏེ། ཚེ་དོན་ཡོད་པར་བྱ་གསུང་།
དེ་ཡང་སྔོན་ཇོ་བོ་སྙེ་ཐང་ན་བཞུགས་པའི་དུས་སུ་ཞང་སྣ་ཆུང་བ་ལ་སོགས་་་་
པ་རྣམས་ཀྱིས་གྲུབ་མཐའི་གདམས་ངག་ཞུས་པས། གྲུབ་མཐའ་ཐོ་རེ་བ་ཅིག་
.306.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གསུངས་ནས། ཇོ་བོ་སྟོན་པ་ཀུན་རྣམ་རྟོག་མ་ཟད་བར་དུ་ཐ་སྙད་ལ་ཟད་པ་
མེད། བདག་ཅག་ཚེ་ཐུང་བར་ཆད་མང་བས་སྙིང་པོ་མྱུར་དུ་བསྡུས་གསུང་
ནས། སང་ནུབ་སྙིང་པོ་ཇི་ལྟར་བསྡུ་ཞུས་པས། ལས་དང་འབྲས་བུ་ལ་ཡིད་
ཆེས་པས་ཁས་བླངས་པའི་སྲུང་སྡོམ་དག་པར་གྱིས། བྱམས་པ་དང་སྙིང་རྗེ་
བྱང་ཆུབ་ཀྱི་སེམས་སྦྱོངས་ལ། དེས་ཀུན་ནས་བསླངས་པའི་ཚོགས་གཉིས་ལ་
འབད་པ་གྱིས་ལ་དགེ་བ་རྫོགས་པའི་བྱང་ཆུབ་ཏུ་བསྔོས། དེ་ཡང་ནམ་མཁའ་
ལྟ་བུར་གྱིས་གསུང་བ་བཞིན་དུ་ཡིན་ཏེ། བདག་ཅག་ད་རེས་སྙིགས་མའི་དུས་
སུ་སྐྱེས་པས་ཚེ་ཤིན་ཏུ་ཐུང་སྟེ་ཅི་ཡང་བྱ་ལོང་མེད། དེའི་སྟེང་དུ་ཡང་ཕྱི་ནང་
གི་བར་ཆད་ཀྱང་མང་ལ་བློ་ཡང་དམན་པས། དང་པོ་ཚིག་མི་ཟིན། དེ་ནས་
དོན་མི་གོ་བར་འདུག་པས། རིག་པའི་གནས་ལྔ་ཐམས་ཅད་པས་ཕྱོགས་རེ་
ཡང་བསླབ་པར་མི་ནུས། བཟོ་དང་གསོ་བ་རིག་པ་ཀུན་གྱིས་བརླག་པར་བྱས་
པ་རང་མང་། མི་གནོད་པར་འགྲོ་བའི་གསོས་སུ་འགྱུར་བ་སྐྱེས་བུ་དམ་པ་་་་་
འགའ་རེ་ཙམ་ཡིན་པས། དྲན་པ་ཉེར་བར་གཞག་པ་ཀུན་ནས། རབ་ཏུ་བྱུང་
བ་ལ་སྨན་དཔྱད་ཀུན་བྱ་བར་མ་གནང་བར་གསུངས། བཟོ་རིག་པའི་བསྟན་
བཅོས་བོད་ལ་མེད་དེ།1:::ཡོད་ཀྱང་ཐར་པའི་གྲོགས་སུ་མི་འགྲོ་ལ། བཟོ་ཕྲན་བུ་
བག་རེ་ཤེས་པས་ཀྱང་ཆོས་ལ་བར་ཆད་བྱེད་དེ། ཁམས་པ་ལུང་པ་ཡི་གེས་
སྡོད་དུ་མ་སྟེར་གསུང་བ་བཞིན་དུ་ཡིན། སྒྲ་རིག་པ་བོད་ལ་མེད་སྔོན་ཙ་ན་
དཔེ་ལྟ་སློབ་བྱ་བ་ཅིག་ཡོད་པ་དེ་སྒྲའི་དོལ་པོའི་ཐབས་སུ་འདུག་སྟེ། དཔེ་ལྟ་
ཤེས་ཙམ་རེ་ནི་བསླབ་དགོས། དེ་ཙམ་རེ་མ་ཤེས་པར་སྒོམ་བྱས་ཀྱང་སྒོམ་གྱི་
ཕུ་ཐག་འཆན་ཁུང་བས་ཀྱང་ཐུང་ནས་འགྲོ་བ་ཡིན། གཏན་ཚིགས་རིག་པ་བྱ་
བ་དེ་ཡི་མི་དགོས་བྱ་བ་མ་ཡིན་ཏེ་བོད་ལ་དགོས་པ་ཆུང༌། རྒྱ་གར་ཀུན་ན་ཕྱི་
རོལ་པའི་རྒོལ་བ་ཟློག་པ་ལ་གལ་ཆེ་བས། མུ་སྟེགས་རྒོལ་བ་བཟློག་པའི་ཕྱིར། །
མཁས་པ་རྣམས་ཀྱིས་བྱས་པ་ཡིན། །ཞེས་གསུངས་པ་ཡིན། འོ་ཅག་གིས་ཀྱང་
307.

ཇོ་བོ་ལྷ་འབྲི་སྒང་པས་མཛད།
ཤེས་ན་དང་ཆད་མེད་དེ། ཆེར་ལོང་མེད་པས་ནང་རིག་པ་སྡེ་སྣོད་གསུམ་གྱི་
ཕྱོགས་གཅིག་རང་གི་ཁས་བླངས་རྣམས་ལ་བསྲུང་ངོ་ཤེས་ཙམ་བྱས་ལ། བླ་
མས་བསྟན་པའི་མན་ངག་བསྒོམས་པས་ཚེ་འདི་དོན་ཡོད་པར་བྱས་ལ། རིག་
པའི་གནས་ལྔ་ཐམས་ཅད་མ་འོངས་པའི་དུས་ན་ཤེས་པར་འགྱུར་བའི་སྨོན་་
ལམ་གདབ་པར་བྱ་གསུང་། དེ་ལྟ་བུའི་བརྩོན་འགྲུས་ཀྱི་ཚེ་དོན་ཡོད་པར་བྱས་
ན། བརྩོན་འགྲུས་ཀྱི་ཕན་ཡོན་དགེ་བ་འཕེལ་བ་ཡིན་པས། དེའི་འཕེལ་ལུགས་
སྟོན་པ་ནི། བརྩོན་འགྲུས་ཀྱིས་ནི་དགེ་ཆོས་འཕེལ་བ། །ཇི་ལྟར་འཕེལ་ལུགས་
བཤེས་དེས་གསུངས་པ། །ཚེ་འདིར་གཉེན་པོའི་སྟོབས་དང་ལྡན་པས། །ཤིན་ཏུ་
འཕེལ་ཡང་དེ་ཙམ་ཚོད་ཀྱིས། །སངས་རྒྱས་མི་འགྲུབ་མ་འོངས་དུས་ན། །རྣམ་
སྨིན་རྒྱུ་མཐུན་དག་གི་འཕེལ་གྱིས། །བརྒྱ་འམ་སྟོང་ལ་སོགས་བར་འཕེལ་་་་་་
འགྱུར། །དེ་ཙམ་གྱིས་ཀྱང་མི་འགྲུབ་མོད་ཀྱི། །རང་ལ་རྒྱུ་ཡོད་སངས་རྒྱས་བྱིན་
རློབ། །རྒྱུ་མེད་པ་ལ་དེས་ཀྱང་ཐབས་མེད། །སྒྲིབས་ཤིང་རྒྱུ་དང་མི་ལྡན་ཁུངས་
དྲངས། །དེ་བས་རྒྱུ་ལྡན་དེ་ཡིས་བྱིན་བརླབ། །དེ་རྣམས་ཀྱིས་འཕེལ་མྱུར་དུ་
སངས་རྒྱ། །ཇི་ལྟར་འཕེལ་བའི་ལུགས་ནི་དེ་ཡིན། །ཞེས་གསུངས་སོ། །བརྩོན་
འགྲུས་བརྩམས་པ་ལ་བརྟེན་ནས་དགེ་བ་འཕེལ་བའི་ལུགས། དགེ་བཤེས་སྟོན
པས་གསུངས་པ་ནི། ཚེ་འདི་ལ་གཉེན་པོ་སྟོབས་དང་ལྡན་པ་གཉན་སྟོན་ལྟ་བུ་
སྟེ། པོ་ཏོ་བའི་ཞལ་ནས། དང་པོའི་ཚོད་དང་སྦྱར་ན་ཕྱིས་འདི་དགྲ་བཅོམ་པ་
ཀླག་ཀློག་ཅིག་རང་བྱས་སྙམ་པ་ཡོད་དེ། དེ་ཙམ་གྱིས་ཀྱང་སངས་རྒྱས་མི་ཐོབ་
གསུང་། འོ་ན་གང་གིས་ཐོབ་ན་ད་ལྟ་སྦྱིན་པ་ལ་སོགས་པའི་དགེ་བའི་ཆོས་ལ་
འབད་པས། མ་འོངས་པའི་དུས་ན་རྣམ་སྨིན་དང་རྒྱུ་མཐུན་གྱི་འཕེལ་རྒྱབ་
པས་བརྒྱ་འགྱུར་སྟོང་འགྱུར་ལ་སོགས་པར་འཕེལ་བར་འགྱུར་ཏེ། དེ་ཙམ་་་་་
གྱིས་ཀྱང་སངས་རྒྱས་མི་འགྲུབ་གསུང༌། འདིར་དེ་ལྟར་འབད་པས་མ་འོངས་
པ་ན་རང་ལ་དཀར་པོའི་ཆོས་རྣམས་སྐྱེ་བའི་ཉེ་བར་ལེན་པའི་རྒྱུ་ཡོད་པས།
.308.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སངས་རྒྱས་བྱང་ཆུབ་སེམས་དཔའ་རྣམས་ཀྱི་བྱིན་གྱིས་བརླབ་ཏུ་བཏུབ་པའི་་
རྒྱུར་འགྱུར། རང་ལ་རྒྱུ་མེད་པ་ལ་སངས་རྒྱས་ཀྱིས་ཀྱང་བྱིན་གྱིས་བརླབ་ཏུ་མི་
བཏུབ་པས། སློབ་དཔོན་ཐོགས་མེད་ཀྱིས་ཀྱང༌། སྒྲིབས་ཤིང་རྒྱུ་དང་མི་ལྡན་
ལ། །ཉེ་བ་གཉིས་དང་ལྡན་པའི་ཕྱིར། །སེམས་ཅན་ཁམས་ལ་ཀུན་ཏུ་ཡང་། །
རྒྱལ་བ་རྣམས་ལ་མངའ་དབང་མེད། ཅེས་གསུངས། དེ་བས་ན་རང་ལ་འབྲས་
བུ་གཉིས་ཀྱི་འཕེལ་ལ་བརྟེན་ནས་ཉེ་བར་ལེན་པའི་རྒྱུ་དང་ལྡན་པར་གྱུར་ཙ་་
ན། རྐྱེན་སངས་རྒྱས་ཀྱིས་ཀྱང་བྱིན་གྱིས་བརླབ་ཏུ་བཏུབ་པས། དེ་བསམ་གྱིས་
མི་ཁྱབ་པར་འཕེལ་བར་འགྱུར་བས། དེས་མྱུར་དུ་མངོན་པར་རྫོགས་པར་
སངས་རྒྱ་བས། བརྩོན་འགྲུས་ཀྱིས་དགེ་བ་ཅི་ལྟར་འཕེལ་བའི་ལུགས་དེ་ལྟར་
ཡིན་གསུང་།
༈ ད་ནི་བསམ་གཏན་ཇི་ལྟར་བསླབ་པར་སྟོན་པ་ནི། བསམ་གཏན་ལེའུའི་
སྐབས་སུ་གསུངས་པ། ཏིང་འཛིན་ལྡན་པས་ཤེས་རབ་འཕེལ་འགྱུར། །ཤེས་
རབ་ཀྱིས་ནི་ཉོན་མོངས་འཇོམས་བྱེད། །ཏིང་འཛིན་བསྐྱེད་ཕྱིར་ཡན་ལག་ལ་
གནས། །དེ་ཡི་གཙོ་བོ་ཡན་ལག་ཚུལ་ཁྲིམས། །རྒྱལ་བ་བྱམས་པས་གསུངས་པ་
བཞིན་དུ། །འབྲས་བུ་ལྔ་ཡིས་དེ་ཡི་གྲོགས་བྱེད།།སྣོད་ཀྱི་རྣམ་པར་སྨིན་བརྗོད་
ལ་སོགས། །རྣམ་པར་སྨིན་པས་དེ་ཡི་སྣོད་འགྱུར། །དེ་ཡི་དབང་གིས་སྟོབས་
དང་ལྡན་འགྱུར། །རྒྱུ་མཐུན་དེ་འདོད་བྱེད་པས་དེ་འཕེལ། །བྲལ་འབྲས་དེ་ཡི་
མི་མཐུན་ཕྱོགས་བྲལ། །དེ་ལྟའི་ཚུལ་གྱིས་དེ་ཡི་ཡན་ལག །གྲོགས་ནི་ལྟ་དང་
སྤྱོད་པ་མཚུངས་པ། །ལྟ་བ་དབུ་མ་སེམས་ཙམ་སོགས་མིན། །ཇི་ལྟར་བྱེད་ཚུལ་
བསམ་པ་མཐུན་པ། །དེ་ནི་གལ་ཆེ་མི་མཐུན་ན་ནི། །ལ་ལ་དབེན་འདོད་ལ་ལ་
གཡེང་འདོད། །ལ་ལ་སྒོམ་འདོད་ལ་ལ་ཉན་འདོད། །དེ་ལ་སོགས་པ་མི་མཐུན་
གྱུར་ན། །གཅིག་ལ་གཅིག་བརྟེན་འགྲིབ་པར་འགྱུར་ཞིང༌། །འཕེལ་བར་མི་
འགྱུར་མཐུན་པ་གལ་ཆེ། །ཞེས་གསུངས་སོ། །སྤྱོད་འཇུག་གི་བསམ་གཏན་ལེའུ་
•309.

ཇོ་བོ་ལྷ་འབྲི་སྒང་པས་མཛད།
ནས། དེ་ལྟར་བརྩོན་འགྲུས་བསྐྱེད་ནས་ནི། །ཡིད་ནི་ཏིང་ངེ་འཛིན་ལ་བཞག །
སེམས་ནི་རྣམ་པར་གཡེངས་པའི་མི། །ཉོན་མོངས་མཆེ་བའི་ཕྲག་ན་གནས།
ཞེས་པའི་སྐབས་སུ་འདི་གསུངས་ཏེ། ཆོས་ཀུན་ནས། ཏིང་ངེ་འཛིན་གྱིས་ཉོན་
མོངས་གཅོད་བྱེད། ཉན་པའི་བསོད་ནམས་ཙམ་གྱིས་མ་ཡིན། །དེ་བས་མྱ་ངན་
འདའ་བར་འདོད་པས། །རྟག་ཏུ་བསམ་གཏན་ལ་ནི་མཉམ་གཞག །ཅེས་ཏིང་
ངེ་འཛིན་གྱིས་ཉོན་མོངས་སྤོང་བ་སྐད་དུ་གསུངས་ཀྱང་། དེས་དངོས་སུ་རྩ་བ་
ནས་སྤོང་མི་ནུས་བརྒྱུད་པའི་རྒྱུ་ཡིན་ཏེ། ངེས་པར་འབྱུང་བའི་ཚུལ་ཁྲིམས་
སྡུག་བསྔལ་སྤོང་ཟེར་བ་དག་འདྲ་བ་ཡིན། ཉོན་མོངས་པ་དངོས་སུ་ནི་ཤེས་
རབ་གྱིས་རྩ་བ་ནས་སྤོང་བར་བྱེད་པ་ཡིན། དེ་ཡང་མིང་ཐོས་པ་ཙམ་གྱིས་མི་
སྤོང་། བསྒོམས་པས་མངོན་སུམ་དུ་རྟོགས་པ་ཅིག་དགོས། དེ་ལ་ཏིང་ངེ་་་་་
འཛིན་དགོས། ཏིང་ངེ་འཛིན་གྱི་དམིགས་པའི་བྱེ་བྲག་དཔག་ཏུ་མེད་པ་ཅིག་
གསུངས་ཀྱང་། ནང་ནས་མཆོག་ཏུ་གྱུར་པ་ནི། བསོད་ནམས་ཐམས་ཅད་
སྡུད་པའི་ཏིང་ངེ་འཛིན་བྱ་བ་བྱང་ཆུབ་ཀྱི་སེམས་ཡིན། དེས་ཀུན་ནས་
བསླངས་པའི་དགེ་བ་ཐམས་ཅད་ཀྱང་། ཕ་རོལ་ཏུ་ཕྱིན་པ་དྲུག་ལྡན་དུ་འོང་
བས།་་་་་ཐབས་ཤེས་ཟུང་དུ་འབྲེལ་བར་འོང་སྟེ། ལྔ་པོ་ཐབས་ཐ་མ་ཤེས་རབ་ལ་
སོགས་པ་གོང་དུ་གསུངས་པ་བཞིན་དུ་ཡིན། ལྔ་པོ་ཐབས་སུ་འཇོག་པའི་རྒྱུ་
མཚན་ཡང་། ཤེས་རབ་བདག་མེད་རྟོགས་པའི་ཐབས་སུ་འཇུག་པས་འཇོག་
པ་ཡིན་པས། ཐབས་ལ་བརྟེན་ནས་བསོད་ནམས་ཀྱི་ཚོགས་རྫོགས་ལ། ཤེས་
རབ་ཀྱིས་ཡེ་ཤེས་ཀྱི་ཚོགས་རྫོགས་པས། ཚོགས་གཉིས་ཀྱི་འབྲས་བུ་སྐུ་གཉིས་
ཐོབ་སྟེ། སློབ་དཔོན་ཟླ་བ་གྲགས་པའི་ཞལ་ནས། སྦྱིན་སོགས་གསུམ་པོ་འདི་
དག་ཁྱིམ་པ་ལ། །བཤད་དེ་བསོད་ནམས་ཚོགས་ཀྱང་དེ་ཉིད་ཡིན། །སངས་
རྒྱས་གཟུགས་སྐུའི་རྒྱུ་ཡང་དེ་ཉིད་ཡིན། །ཞེས་གསུངས་པ་དང་། སློབ་དཔོན་
ཀླུ་སྒྲུབ་ཀྱིས། ཆོས་ཀྱི་སྐུ་ནི་མདོར་བསྡུ་ན། །རྒྱལ་པོ་ཡེ་ཤེས་ཚོགས་ལས་
*310

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འཁྲུངས། །ཞེས་གསུངས་པ་དང་། ཡང་དགེ་བ་འདི་ཡིས་སྐྱེ་བོ་ཀུན། །ཞེས་པ་
ལ་སོགས་པ་གསུངས། དེ་ལྟ་བུའི་ཏིང་ངེ་འཛིན་དེ་རྒྱུད་ལ་བསྐྱེད་པ་ལ་ཏིང་
ངེ་འཛིན་གྱི་ཡན་ལག་ལ་གནས་དགོས། དེའི་ཡན་ལག་ཇོ་བོས་འཇིག་རྟེན
དབང་ཕྱུག་གི་སྒྲུབ་ཐབས་ཀྱི་དབུར། ཚུལ་ཁྲིམས་ཕུན་སུམ་ཚོགས་པ་དང་།
ལོངས་སྤྱོད་ལ་ལྟོས་མེད་ཉིད། །བཟོད་ལྡན་དམ་བཅའ་བརྟན་ལ་སོགས། །ཞེས་
གསུངས་པ་རྣམས་ཀྱི་ནང་ནས། གཙོ་བོའི་ཡན་ལག་ཚུལ་ཁྲིམས་ཡིན་གསུང་།
དེ་གཙོ་བོ་ཡིན་པའི་རྒྱུ་མཚན་ཡང་། རྒྱལ་བ་བྱམས་པས་གསུངས་ཏེ། སྣོད་ཀྱི་
རྣམ་པར་སྨིན་བརྗོད་དང་། །དེ་ཡི་དབང་གི་སྟོབས་དང་ནི། །འདོད་དང་
འཕེལ་བ་རྣམས་དག་སྟེ། །དེ་དག་འབྲས་བུའི་གོ་རིམ་བཞིན། །ཞེས་གསུངས་
པ་སྟེ། དེ་ཡང་ཚུལ་ཁྲིམས་ཀྱི་རྣམ་པར་སྨིན་པའི་འབྲས་བུ་ནི། ལྷ་དང་མིའི་
ལུས་ཐོབ་པ་ཡིན་ལ། དེས་ཏིང་ངེ་འཛིན་བསྒོམ་པའི་སྣོད་དུ་རུང་བར་འགྱུར་
རོ། །དབང་གི་འབྲས་བུ་ནི་ཏིང་ངེ་འཛིན་སྒོམ་པར་བྱེད་པ་ལ། ལུས་དང་
སེམས་སྟོབས་དང་ལྡན་པར་འགྱུར་བ་ཡིན། རྒྱུ་མཐུན་པའི་འབྲས་བུ་ཡང་
ཚུལ་ཁྲིམས་སྲུང་སྙིང་འདོད། ཏིང་ངེ་འཛིན་སྒོམ་སྙིང་འདོད་དེ། ཚུལ་ཁྲིམས་
ཀྱིས་དབང་པོའི་སྒོ་བསྡམས་པས་ཏིང་ངེ་འཛིན་སྐྱེ་བར་འགྱུར་བ་ཡིན། སྐྱེས་
བུ་བྱེད་པའི་འབྲས་བུ། ཚེ་འདི་ལ་ཚུལ་ཁྲིམས་རྣམ་པར་དག་པ་བསྲུངས་་་་་་
པས་སེམས་ལ་འགྱོད་པ་མེད་དེ། དེས་སེམས་ལས་སུ་རུང་བས་ཚེ་འདི་ཉིད་ལ།
ཏིང་ངེ་འཛིན་གོང་ནས་གོང་དུ་འཕེལ་བར་འགྱུར། བྲལ་བའི་འབྲས་བུ་ཚུལ་
ཁྲིམས་འཆལ་བ་དང་། ཏིང་ངེ་འཛིན་གྱི་མི་མཐུན་པའི་ཕྱོགས་སྒྲིབ་པ་ལྔ་དང་
བྲལ་བས། ཏིང་ངེ་འཛིན་ཁྱད་པར་ཅན་དུ་འགྱུར་བས་ན། ཏིང་ངེ་འཛིན་
གྱི་རྒྱུའམ་ཡན་ལག་གི་གཙོ་བོ་ཡིན་ནོ། །དེ་ལྟ་བུའི་ཡན་ལག་ལ་གནས་ནས་
བསམ་གཏན་སྒོམ་པར་བྱེད་པ་ལ་གྲོགས་བཟང་པོ་དགོས་པས། གྲོགས་ཀྱི་
ཡན་ལག་ནི་ལྟ་སྤྱོད་མཐུན་པ་ཅིག་དགོས་ཏེ། དེ་ཡང་ལྟ་བ་དབུ་མ་དང་་་་་
·311ཝཱ·

ཇོ་བོ་ལྷ་འབྲི་སྒང་པས་མཛད།
སེམས་ཙམ་ལ་སོགས་པར་མཐུན་པ་ལ་མི་ཟེར། འོ་ན་གང་ལ་ཟེར་ན་བླ་མ་
ཅིག་གིས་བསྐྱངས་པའི་སློབ་མ་ལྟར་ཚོགས་གསོག་ལུགས་དང༌། སྒྲིབ་པ་སྦྱོང་
བ་ལ་སོགས་པའི་བྱེད་ཚུལ་དང་བསམ་པ་མཐུན་པ། ཀ་བྱས་ན་ཅ་མི་ཟེར་བ་
ཅིག་ལ་ཟེར་བ་ཡིན། དེ་ལྟ་བུ་དང་འགྲོགས་པ་གལ་ཆེ་བ་ཡིན་པས། དབེན་པ་
ལ་དགའ་བ་རྣམས་ཀྱང་ས་གཅིག །གཡེང་བ་ལ་དགའ་བ་རྣམས་ཀྱང་ས་་་་་་
གཅིག །བསྒོམ་པར་འདོད་པ་དང་། ཉན་པར་འདོད་པ་རྣམས་ཀྱང་སོ་སོར་
བསྡེབས་ནས་བྱེད་པ་ཡིན། དེ་བཞིན་དུ་ད་ལྟ་བྲང་ཁང་གཅིག་ཏུ་ཚོགས་པའི་
བཟའ་མི་རང་ཡང་ལ་ལ་ཞིམ་ལ་ཉུང་བ་ལ་དགའ། ལ་ལ་ཞིམ་མི་དགོས་་་་་
འགྲངས་པས་ཆོག་པས་མང་བ་ལ་དགའ། ལ་ལ་ཇ་སུན་རེ་ལ་མེད་ཐབས་མེད།
ལ་ལ་ཆུ་སྟོང་དེས་དགེ་སྦྱོར་གཅོག་པ་ལས་ཟེར་ནས། གཅིག་གིས་གཅིག་སུན་
འབྱིན། སུན་ཕྱུང་བས་དགེ་བ་འགྲིབ་པས་མཐུན་མཐུན་སྡེབ་པ་གལ་ཆེ་བ་
ཡིན། སངས་རྒྱས་འོད་སྲུང་གི་བསྟན་པའི་དགེ་སློང་སྤོང་བ་པ། སྦལ་པར་སྐྱེས་
པ་ཡང་དེ་ལྟར་མ་བྱས་པའི་ཉེས་དམིགས་ཡིན་པས། དམ་པའི་ཆོས་འདུལ་བ་
ནས་ཀྱང་། གནས་མལ་འབོག་པ་མི་མཁས་པ་རྣམས་ཀྱིས། སྤོང་བ་པ་དང་ཁ་
ཏོན་པ་གཉིས་གནས་མལ་སྟབས་སུ་ཕོག་པས། སངས་རྒྱས་ཀྱི་ཉན་ཐོས་་་་་་
རྣམས་ནི་གཞན་གྱི་ངོ་སྲུང་བ་ཤས་ཆེ་བ་ཡིན་པས། ཁ་ཏོན་པས་སྙམ་ན། སྤོང་
བ་བྱེད་པ་ལ་གནོད་སྙམ་ནས་ཁ་ཏོན་འཕྲོ་བཅད། སྤོང་བ་པས་སྙམ་ན། ཁ་
?ཏོན་པ་ལ་གནོད་སྙམ་ནས་བསམ་གཏན་འཕྲོ་བཞག་པས། སྐམ་ཀྱིས་པད་མ་
།ནས
བཞིན་དུ་དགེ་བ་འཕེལ་བར་མ་གྱུར་བཅོམ་ལྡན་འདས་ཀྱིས་འཕགས་
པ་གྱད་བུ་ནོར་གནས་མལ་གྱི་གཉེར་དུ་བསྐོས་པ་དང་། འཕགས་པས་བསམ་
་པ་ལ་གནས་མལ་ས་གཅིག་ཏུ་ཕོག ཁ་ཏོན་པ་རྣམས་ལ་གནས་མལ་ས་
གཅིག་ཏུ་ཕོག །གློ་བུར་བས་ས་སྲོས་ནས་འོངས་པ་རྣམས་ལ་རྫུ་འཕྲུལ་གྱིས་
སོར་མོ་ལྔ་ལ་སྒྲོན་མེར་སྤྲུལ་ནས་གནས་མལ་བསྟབས་ཏེ། བསམ་གཏན་པས་
·312.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བསམ་གགཏན་བྱས་ཁ་ཏོན་པས་ཁ་ཏོན་བྱས་པས། དགེ་བ་མཚོའི་ནང་གི་པདྨ་
བཞིན་དུ་རྒྱས་ཤིང་འཕེལ་བར་གྱུར་གསུངས་པ་བཞིན་དུ་ཡིན་པས་ན་བྱེད་་་་་
ཚུལ་མཐུན་པ་གལ་ཆེ་གསུང༌། དེ་ལྟར་བསམ་གཏན་གྱི་ཡན་ལག་ལ་གནས་
ནས། བསམ་གཏན་གྱི་དངོས་གཞི་ཞི་གནས་དང་ལྷག་མཐོང་ཡིན་པས། དེའི་
རྒྱུ་ལ་འབད་པར་སྟོན་པ་ནི།། གཞུང་མཁན་དུ་ཡང་སྒོམ་རིམ་གསུངས་དུས། །
ཞི་གནས་ལྷག་མཐོང་རྣལ་མ་ཚེ་འདིར། །ཐག་རིང་དེ་ཡི་རྗེས་མཐུན་དག་་་་་
ཀྱང་། །རང་དཀའ་དེ་དག་ས་བོན་གྲུང་པོ། །ཅི་ཐེབས་བྱ་ཞིང་དེ་གཉིས་ལས་
ཀྱང་། །ལྷག་མཐོང་ས་བོན་གལ་ཆེ་དེ་ཡང༌། །སོ་སོར་རྟོག་པ་འབའ་ཞིག་དག་
གིས། །བྱམས་སོགས་ཀུན་ལ་དེ་ལྟར་བརྟག་བྱ། །ངེད་ལའང་མཐོང་ཐོས་ཉམས་
མྱོང་ཡོད་དེ། །གནས་པ་བཟང་ཟེར་ཀུན་གྱིས་སྨོན་པ། །དིང་སངས་མཐུ་བྱེད་
ཡན་ཅད་ལ་གཏུགས། །སོ་སོར་རྟོག་པ་མང་དུ་བྱེད་པ། །གཉེན་པོ་ཆེ་གྱུར་
ཉམས་སུ་མྱོང་བས། །ལྷག་མཐོང་ས་བོན་གྲུང་པོ་གལ་ཆེ། །སོ་སོར་རྟོག་པས་
མང་དུ་གནས་བྱ། །ཞེས་གསུངས་སོ། །དེ་ཡང་གཞུང་མཁན་ན་བཞུགས་པའི་
དུས་སུ། སྒོམ་རིམ་གྱི་ཞི་གནས་ཀྱིས་ནི་གཡོ་བ་མེད་པར་འགྱུར། ལྷག་མཐོང་
གིས་ནི་རི་དང་འདྲ་བར་འགྱུར། ཞེས་པའི་སྐབས་སུ་འདི་གསུངས་ཏེ། ཞི་
གནས་རྣལ་མ་བསམ་གཏན་དང་པོའི་དངོས་གཞི་ཡན་ཆད་ཀྱི་སེམས་ཐོབ་པ་
དང་། ལྷག་མཐོང་རྣལ་མ་མཐོང་ལམ་སྐྱེས་པ་ཡིན་པས་ཐག་རིང་སྟེ། མཐོང་
ལམ་སྐྱེ་བར་བྱེད་པ་ལ་གྲངས་མེད་གཅིག་ཏུ་ཚོགས་གསོག་དགོས་པས་སོ། །
དངོས་གཞི་བས་དེའི་རྗེས་མཐུན་རང་ཡང་དཀའ་སྟེ། ཚུལ་བཞིན་ཡིད་ལ་་་་་
བྱས་པའི་སྒོ་ནས་ཉོན་མོངས་པ་མངོན་གྱུར་བག་ཙམ་མགོ་ནོན་པའི་གཉེན་་་་་
པོ་སྐྱེས་པ་ལ་ཟེར་ཏེ། ཞི་གནས་ཀྱི་རྗེས་མཐུན་ཉེར་བསྡོགས་ཀྱིས་སེམས་སམ་
འདོད་ཁམས་ཀྱི་བསམ་པ་རྩེ་གཅིག་པ་ཡིན། ལྷག་མཐོང་གི་རྗེས་མཐུན་ངེས་
འབྱེད་ཆ་མཐུན་བཞི་ཡིན་པས་ན། ད་རེས་སྐྱེ་བར་དཀའ་བས་ཚུལ་བཞིན་
.313.

ཇོ་བོ་ལྷ་འབྲི་སྒང་པས་མཛད། ག་
ཡིད་ལ་བྱས་པའི་སྒོ་ནས། དེ་དག་གིས་ས་བོན་གྲུང་པོ་སྟེ་ཕྱི་མ་ལ་སྐྱེ་བའི་བག་
ཆགས་ཐེབས་ངེས་རེད་རེས་བྱ་དགོས། ཞི་གནས་དང་ལྷག་མཐོང་གཉིས་
ཀྱང་། ལྷག་མཐོང་གི་ས་བོན་གལ་ཆེ་བས་དེ་ཅི་ཐེབས་བྱ། དེ་ཡང་ཞི་གནས་ཀྱི་
ཡན་ལག་ཚུལ་ཁྲིམས་ཡིན་ཏེ། ཚུལ་ཁྲིམས་དང་ལྡན་ན་མཉམ་པར་འཇོག་
ནུས་པས། ལྷག་མཐོང་གི་ཡན་ལག་མང་དུ་ཐོས་པ་ཡིན་ཏེ། ཐོས་པ་ལས་ཤེས་
རབ་སྐྱེ་བ་ཡིན་པས། ཐོས་བསམ་གྱི་ཤེས་རབ་ཀྱིས་ཆོས་རྣམས་ལ་བརྟག་ཤིང་
བསྒོམ་པར་བྱ་སྟེ། དང་པོ་ངན་སོང་གསུམ་གྱི་རྒྱུ་གང་ཡིན་པ་དང་། དེ་ན་སྡུག་
བསྔལ་ཅི་ཡོད་པ་དང་། དེ་ལས་ཐར་པའི་ཐབས་གང་ཡིན་པ་ལ་བརྟགས་ཤིང་
བསྒོམ། དེ་བཞིན་དུ་འཁོར་བ་ན་སྡུག་བསྔལ་ཅི་ཡོད་པ་དང་། དེ་ལས་ཐར་
བར་བྱེད་པའི་ཐབས་གང་ཡིན་པ་དང་། དེ་ལས་རང་གཅིག་པུ་ཐར་བས་མི་
ཆོག་སྟེ། རང་ཁོ་ན་བཞིན་དུ་སེམས་ཅན་རྣམས་ཀྱང་སྡུག་བསྔལ་གྱིས་ཉམ་
ཐག་ལ། དེ་ཡང་ཅིར་མི་འོང་བ་མ་ཡིན། ཐོག་མ་མེད་པ་ནས་ཕ་མ་དྲིན་ཅན་
ཤ་སྟག་ཡིན་པས། དེ་དྲིན་ཇི་ལྟར་ཆེ་བའི་རྒྱུ་མཚན་ལ་སོ་སོར་བརྟགས་ཤིང་
ཕན་བདེ་འདོད་པའི་བྱམས་པ་བསྒོམ། དེ་ལྟར་བྱམས་པའི་ཡུལ་དུ་གྱུར་པའི་
སེམས་ཅན་རྣམས་འདོད་པ་བདེ་བ་འདོད་ཀྱང་། སྡུག་བསྔལ་ལས་མེད། །ཅི་
ལྟར་སྡུག་བསྔལ་བ་དེ་ལ་བརྟགས་ཤིང་། དེ་དག་བྲལ་བར་འདོད་པའི་སྙིང་རྗེ་
བསྒོམ། དེ་དག་ཀྱང་རིགས་པས་དཔྱད་ན་གང་ཡང་གྲུབ་པ་མེད་པས། རང་
བཞིན་སྟོང་པར་ཡང་ཤེས་པར་བྱེད་པ་ཡིན། རིགས་པས་དཔྱད་ནས་མ་གྲུབ་
པ་དེ་ཡང་། ཡོད་པ་གཤིག་ནས་སྟོང་པར་སོང་བ་མིན། ཕྱིན་ཅི་ལོག་གི་བློས་
མེད་པ་ལ་ཡོད་པར་འཛིན་པ་བཟློག་པའི་ཕྱིར། སོ་སོར་རྟོག་པའི་ཤེས་རབ་
ཀྱིས་བརྟགས་ཤིང་དཔྱད་པས། རང་བཞིན་མེད་པར་ངེས་པར་བྱས་ནས། ཡེ་
ནས་སྟོང་པའི་ངང་ལས་རྩེ་གཅིག་ཏུ་སྒོམ་པར་བྱེད་པ་ཡིན་པས། འདི་ལྟར་བྱ་
བ་གལ་ཆེ་གསུང་། དེ་ལྟར་ཐམས་ཅད་ལ་སོ་སོར་བརྟགས་ཤིང་བསྒོམས་པས་
·314·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དེ་ལྟར་ཡིན་ནམ་སྙམ་པའི་ངེས་ཤེས་བག་ཙམ་ཅིག་གང་ལ་སྐྱེས་ཀྱང་། ཕྱི་མ་
ལ་དེ་དག་རྣལ་མ་སྐྱེ་བ་ཅིག་འོང་ངེས་པ་ཡིན་པས། ད་རེས་དེ་དག་གི་ས་བོན་
ཅི་ཐེབས་ལ་འབད་པ་གལ་ཆེ་གསུང༌། འོ་ན་དེ་གཉིས་ལས་ཀྱང་ལྷག་མཐོང་
གི་ས་བོན་གལ་ཆེ་བ་ཅིས་ཤེས་ཞེ་ན། དགེ་བཤེས་པོ་ཏོ་བའི་ཞལ་ནས། ཞི་
གནས་སྒོམ་པ་དང་། ·སོ་སོར་རྟོག་པའི་ཤེས་རབ་ལ་བརྟེན་ནས་ལྷག་མཐོང་
ཡིད་ལ་བྱེད་པ་གཉིས། གཉེན་པོར་འགྱུར་མི་འགྱུར་ནི་རང་གིས་མཐོང་བས་
གྲུབ་པ་ཡང་ཡོད། གཞན་ལ་ཐོས་པས་གྲུབ་པ་ཡང་ཡོད། རང་གིས་ཉམས་སུ་
མྱོང་བས་གྲུབ་པ་ཡང་ཡོད་གསུང་། དེ་ཡང་གང་ཡིན་ན། ར་སྒྲེང་ན་ཁམས་
པའི་སྒོམ་པ་ཡེ་ཤེས་འབར་བྱ་བ་སེམས་གནས་པ་བཟང་པོ་ཡོད་པས། དགེ་
བཤེས་སྤྱན་སྔ་བ་དང་གཉིས་ལ་འབར་བ་རྣམ་གཉིས་ཟེར་ནས། ཀུན་གྱིས་
ཡིད་སྨོན་དུ་བྱེད་པ་དེ། ཕྱིས་ཁམས་སུ་ཕྱིན་ནས་མཐུ་བྱེད་ཀྱིན་འདུག་གོ་བྱ་
བ་གསན་པས། དེ་ལྟ་བུ་ཡང་ལས་དེ་ལྟ་བུ་ཡན་ཆད་བྱེད་པ་ལ་གཏུགས་པ་
ལས་མ་བྱུང་བ་འདུག་གསུང༌། ཡང་སྟོད་ལུང་ཕ་གིར་སྒོམ་ཆེན་པ་གཅིག་ལ།
དགོང་མོ་ཆུ་ཟངས་བུམ་གང་སྤྱི་བོར་བཞག་ནས་བསྒོམས་པས། ནངས་པར་
ཚུན་ཆད་ཆུ་དེ་ཐིག་པ་ཅིག་ཀྱང་མི་འོང་བའི་ཏིང་ངེ་འཛིན་གྱི་ཚན་དེ་ཙམ་་་་
ཡོད་པ་ལ། དེ་ལ་ཡང་མཚམས་ཁོངས་སུ་འདུན་མ་བྱས་ནས་སྡེ་འཁྲུག་གི་་་་
དཔོན་པོ་ཅིག་ལས་མ་བྱུང་གསུང༌། ངེད་ཅག་ཕུ་ཆུང་བ་དང་ཀུན་གྱིས། སོ་
སོར་རྟོག་པ་ལ་བརྟེན་ནས་བློ་སྦྱངས་པས། དེ་རང་གཉེན་པོར་ཆེ་བས་བརྟན་
པར་བྱུང་གསུང་། དེ་བས་སོ་སོར་རྟོག་པས་ལྷག་མཐོང་གི་ས་བོན་གདབ་པ
གལ་ཆེ་བས། ཐོས་བསམ་གྱི་ཤེས་རབ་ཀྱིས་ཆོས་རྣམས་ལ་སོ་སོར་རྟོགས་པས་
ཡང་དང་ཡང་དུ་འདྲིས་པས་གནས་པར་བྱ་བ་གལ་ཆེ། ཐོས་བསམ་གྱི་སོ་སོར་
རྟོག་པ་མེད་པས། ཆུ་ཡང་རྡུལ་ཕྲ་རབ་ཏུ་ཐལ་ཀྱང་གཟུགས་སུ་མ་ཐལ་ཟེར་
ནས་དེ་དག་ངོ་མི་ཤེས་པ་དེས་མི་འོང་བས། དེ་བས་ན་ང་ནི་ཅུང་ཟད་མཉན་
·315.

ཇོ་བོ་ལྷ་འབྲི་སྒང་པས་མཛད། “
ན་ཡང་རུང་ངམ་སྙམ་བྱ་བ་ཡང་གསུང་སྐད། དེ་ལྟར་ད་རེས་ཏིང་ངེ་འཛིན་
རྣལ་མར་སྐྱེ་བར་དཀའ་བས། དེ་དག་གིས་ས་བོན་གྲུང་པོ་བཏབ་ན་མ་འོངས་
པ་ན་སྐྱེ་བར་སྟོན་པ་ནི། བཤེས་དེས་དེ་གསུང་ད་ལྟ་ཅུང་ཟད། །བསྒོམས་པ་ལ་
བརྟེན་མ་འོངས་དུས་ན། །རྒྱུན་མི་འཆད་དུ་བསྒོམ་པར་འགྱུར་བྱ། །གསུངས་
པས་གཞན་ལའང་བསྒྲེ་བར་ཤེས་བྱ། །དེ་ནི་དོན་ཀུན་འགྲུབ་པའི་ཐབས་ཆེན༎
ཞེས་གསུངས་སོ། །མ་འོངས་པ་ན་ཏིང་ངེ་འཛིན་སྐྱེ་བའི་མན་ངག་ཏུ། དགེ་
བཤེས་སྟོན་པའི་ཞལ་ནས། ད་ལྟ་ཇི་ལྟ་བ་བཞིན་དུ་མེད་ཀྱང་། རང་ལ་ནུས་པ་
ཅི་ཡོད་ཀྱིས། དད་པ་གུས་པ་ཡུན་རིང་བས་བར་མ་ཆད་པར་སངས་རྒྱས་རྗེས་
སུ་དྲན་པ་ནས། བདག་མེད་གཉིས་ཀྱི་བར་དུ་ཚུལ་བཞིན་དུ་ཡིད་ལ་བྱེད་་་་་་
་པའི་སྒོ་ནས་འབད་པ་བྱས་ཤིང་། མ་འོངས་པ་ན་སྒོམ་པར་སྨོན་ལམ་བཏབ་
ན་འགྲུབ་པར་འགྱུར་བས་དེ་ལྟར་བྱ་གསུང༌། དེ་སྒོམ་པ་གཅིག་པུར་མ་ཟད།
སྦྱིན་པ་ལ་སོགས་པ་དགེ་བའི་ཕྱོགས་ཐམས་ཅད་ལ་བསྒྲེ་བར་ཤེས་པར་བྱ་སྟེ།
ད་ལྟ་ནུས་པ་ཅི་ཡོད་ཀྱིས་ཅུང་ཟད་ཙམ་བྱས་པ་ལ་བརྟེན་ནས། མ་འོངས་པ་
ན་རྒྱ་ཆེན་པོ་བྱེད་པར་གྱུར་ཅིག །བྱས་ན་འགྲུབ་པས་དེ་ལྟར་བྱེད་པ་དེ་ནི་
དོན་ཐམས་ཅད་འགྲུབ་པའི་ཐབས་ཡིན་གསུང་། དེ་ལྟར་རྒྱུ་བསགས་ཤིང་
སྨོན་ལམ་བཏབ་པས། མ་འོངས་པའི་དུས་སུ་དོན་འགྲུབ་པ་དེ་ཡང་ཅི་ལྟ་བུ་
ཡིན་ཞེ་ན། དེ་སྟོན་པ་ནི། དགེ་བའི་རྩ་བ་བཏང་བའི་སྐབས་སུ། ད་ལྟ་སྣ་
ཚོགས་ཚུལ་གྱིས་བསྒོམས་ལ། །ཚུལ་ཁྲིམས་དག་ཅིག་སྨོན་ལམ་བཏབ་ན། །འདི་
ཡི་འོག་རོལ་སྐྱེ་བ་དྲན་པས། །རང་བཞིན་རྣལ་འབྱོར་འོང་བ་ཆོས་ཉིད། །དེར་
མ་གྱུར་ཀྱང་བློན་པོའི་བུའམ། །ལྷ་ཅིག་བྱིན་རློབས་བླ་མ་དེའམ། །དཔོན་དྲུང་
ཆོས་ལྟའི་དགེ་ཚུལ་དེ་བཞིན། །བླ་མས་འབུག་བྱས་ཙམ་གྱིས་ཨདྷུ། །དེར་མ་
གྱུར་ཀྱང་བླ་མས་ཁྲིད་དུས། །ཇི་ལྟར་ཁྲིད་བཞིན་སྐྱེ་བ་ཆོས་ཉིད། །དེ་བས་
ཁྲིམས་དག་རྟག་ཏུ་བློ་སྦྱང་། །སྨོན་ལམ་དག་གིས་ཁ་ལོ་བསྒྱུར་བྱ། །དེ་ལྟ་ན་ནི་
.316.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དེ་འགྲུབ་ཐབས་ཆེན། །ཞེས་གསུངས་སོ། །དེ་ཡང་། བསླབ་པ་ཀུན་ལས་བཏུས་
པའི་དགེ་བའི་རྩ་བ་བཏང་བའི་སྐབས་སུ་འདི་གསུངས་ཏེ། ད་ལྟ་ཚེ་འདི་ཉིད་
ལ་ནུས་པ་ཡོད་ཚད་ཀྱི་ཐབས་ཚུལ་སྣ་ཚོགས་ཀྱིས་སྐྱེས་བུ་གསུམ་ལ་བློ་སྦྱངས་་
ནས། གཞི་མ་ཚུལ་ཁྲིམས་རྣམ་པར་དག་པ་བསྲུངས་ཤིང་། ཕྱི་མ་ལ་སྐྱེ་བའི་
སྨོན་ལམ་བཏབ་ན་འགྲུབ་པས། སྐྱེ་བ་འདིའི་འོག་རོལ་ཏུ་སྐྱེ་བ་དྲན་པས་བླ་
མ་ལ་མི་ལྟོས་པར་ཏིང་ངེ་འཛིན་ལ་སོགས་པ་རང་འཁྲུངས་སུ་སྐྱེ་བའི་རང་་་་
བཞིན་གྱི་རྣལ་འབྱོར་པ་འོང་བ་རྒྱུ་འབྲས་ཀྱི་ཆོས་ཉིད་ཡིན་གསུང་། དེ་ལྟར་
འོང་བ་ལ་ཇོ་བོའི་ཞལ་ནས། བག་ཆགས་སློང་ངེས་སུ་བསྒོམ་པ་ཅིག་དགོས་པ་
ཡིན་གསུང་སྐད། དེ་ཁོ་ནར་མ་གྱུར་ཀྱང་རྐྱེན་བག་ཙམ་གྱིས་བསྐུལ་བས་ཆོག་
པ་འོང་སྟེ། དེ་ཡང་དཔེར་ན་སྔོན་བསྒོམ་བསྒོམ་པ་ཅིག་བློན་པོའི་བུར་སྐྱེས་ཏེ།
ཕ་ཤི་ནས་བློན་པོ་བྱེད་ཅིང་མདུན་ས་ན་ཡོད་པའི་དུས་ན། རྣལ་འབྱོར་བ་
མངོན་པར་ཤེས་པ་རྒྱ་ཆེན་པོ་དང་ལྡན་པ་ཅིག་དེར་བྱོན་ནས། དེའི་རྣ་བར་
ཁྱོད་ཀྱི་སྐྱེ་བ་སྔ་མའི་སྒོམ་འཕྲོ་འདི་ཡིན་ན། དེ་མི་སྒོམ་པར་བློན་པོ་བྱེད་དམ་
བྱས་པས། དེ་ཉིད་ཀྱིས་ཏིང་ངེ་འཛིན་སྐྱེས་ནས་རྣལ་འབྱོར་བར་གྱུར་པ་དང་།
ཡང་ཇོ་བོ་བྱིན་གྱིས་རློབས་པའི་བླ་མ་ཌོ་བྷི་ཝ་བྱ་བ་དེས། ཇོ་བོ་ནཱ་རོ་པ་ལ་
ཆང་བུམ་པ་གང་ཕུལ་ནས་དད་པས་བལྟས་པ་ཙམ་གྱིས་ཏིང་ངེ་འཛིན་སྐྱེས་་་
ནས་མངོན་པར་ཤེས་པར་རྒྱ་ཆེན་པོ་དང་ལྡན་པར་གྱུར་པ་དང་། ཡང་དགེ་
ཚུལ་ཅིག་སློབ་དཔོན་ཅིག་གི་དྲུང་ནས་ཆོས་ཅིག་བླངས་ཀྱིན་ལེགས་པར་་་་་་་་
བལྟས་ནས་ཡང་སྐུ་རགས་ལ་སོགས་པ་ལེགས་པར་བཅིངས་ནས་སྐྱེལ་བ་ཅིག་
ཡོད་པ་ལ། ལན་གཅིག་དེའི་དྲུང་དུ་རྣལ་འབྱོར་པ་ཅིག་འོངས་ནས། ཁྱོད་ཀྱི་
སྒོམ་འཕྲོ་འདི་ཡིན་བྱས་པས།། ཏིང་ངེ་འཛིན་སྐྱེས་ཏེ། ཆོས་རང་ལྷུག་ལྷུག་ཏུ་
བཞག །མིག་སུན་རང་རས་སེ་རིས་སེ་བྱས་ནས། རྩིག་པ་ཀུན་རང་ལ་ཐོགས་
རྡུགས་མེད་པར་གྱུར་ཏེ། ནགས་སུ་གཤེགས་པ་ལྟ་བུ་འོང་བ་ཡིན་གསུང་། དེ་
.317.

ཇོ་བོ་ལྷ་འབྲི་སྒང་པས་མཛད། ་
ལྟ་བུ་ཁོ་ནར་མ་གྱུར་ཀྱང་། བླ་མ་ཅིག་གིས་བློ་རིམ་གྱི་ཁྲིད་པའི་དུས་ཙ་ན།
དགེ་བཤེས་རིན་པོ་ཆེ་ཡབ་སྲས་ལྟར། བླ་མས་ཇི་ལྟར་བསྟན་པ་ལྟར་རྒྱུད་ལ་
ལམ་ལམ་སྐྱེ་བ་ཆོས་ཉིད་ཡིན་གསུང་། དེ་བས་ན་མ་འོངས་པའི་དུས་སུ་ད་
ལྟར་འབྱུང་བར་འདོད་པས། གཞི་མ་ཚུལ་ཁྲིམས་རྣམ་དག་སྲུང་བ་གལ་ཆེ་
སྟེ། མ་འོངས་པ་ན་ཆོས་སྒྲུབ་པའི་རྟེན་ཡང་འདི་ལ་བརྟེན་ནས་འགྲུབ། སྨོན་
ལམ་ཡང་འདི་དང་ལྡན་པས་བཏབ་ན་འགྲུབ་པར་བསླབ་བཏུས་ཀུན་ནས་་
གསུངས། གཞི་མ་དེ་ལ་བརྟེན་ནས་སྐྱེས་བུ་གསུམ་ལ་དུས་རྟག་ཏུ་བློ་སྦྱོང་བ་
འདི་གལ་ཆེ་བས་སྦྱང་ལ། དེ་ནས་སྤྱོད་པ་དག་དང་སྨོན་ལམ་གཅིག་ཏུ་སྤྱད་
བྱ་བ་ཡིན། མཇུག་ཏུ་སྨོན་ལམ་གྱིས་ཁ་ལོ་བསྒྱུར་བ་གལ་ཆེ་བས། ཇོ་བོ་ཉིད་
ཀྱང་དགེ་བ་མཛད་པའི་རྗེས་ལ། དགེ་བའི་རྩ་བ་འདིས་བདག་སྐྱེ་བ་འདིའི་
འོག་རོལ་ཏུ་སྐྱེ་བ་གཞན་གྱིས་བར་མ་ཆོད་པར་དལ་འབྱོར་མི་ལུས་རིན་པོ་ཆེ་
ཐོབ་པར་གྱུར་ཅིག །ཉོན་མོངས་པ་ཐམས་ཅད་ཆུང་བར་གྱུར་ཅིག །བརྩོན་
འགྲུས་དཔག་ཏུ་མེད་པ་རྩོམ་ནུས་པར་གྱུར་ཅིག །ཏིང་ངེ་འཛིན་དཔག་ཏུ་
མེད་པ་རྒྱུད་ལ་སྐྱེ་བར་གྱུར་ཅིག །སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་
ཆེན་པོ་མཆོག་གི་དངོས་གྲུབ་ཐོབ་པར་གྱུར་ཅིག །གསུང་ནས་སྨོན་ལམ་་
འདེབས་སྐད། དེ་ལྟར་ཚེ་འདི་ལ་འབད་པ་བྱས་ན། ཕྱི་མ་ལ་དོན་ཆེན་པོ་དེ་
འགྲུབ་པའི་ཐབས་ཆེན་པོ་ཡིན་གསུང་། དེ་བས་ན་ད་རེས་སྒོ་སྣ་ཚོགས་ནས་
རྒྱུ་བསགས་ན་ཕྱི་མ་ལ་དོན་འགྲུབ་ལ། རྒྱུ་མེད་པ་ལ་གང་ཡང་མི་འགྲུབ་པར་
སྟོན་པ་ནི། རིན་ཆེན་ཕྲེང་བའི་ནགས་སྦྱིན་སྐབས་སུ། །སྣ་ཚོགས་རྒྱུ་ཡིས་ཏིང་
ཚ
འཛིན་འགྲུབ་འགྱུར། །ཚུལ་ཁྲིམས་ཤེས་རབ་དག་ཀྱང་དེ་བཞིན། །དེ་ལ་བློ་
སྦྱང་དེ་ཡི་རྐྱེན་སྦྱར། །གཞན་ཡང་དེ་ཉིད་ལ་སྦྱར་ལ་སོགས། །མཐུན་པའི་རྐྱེན་
སྒྲུབ་འགལ་བའི་རྐྱེན་སྤང་། །རྒྱུ་མེད་པར་ནི་གང་ཡང་མི་འགྲུབ། །ཅུང་ཟད་
བསྒོམས་པས་དེ་མ་བྱུང་ན། །མན་ངག་ལན་སྙམ་གཞན་དུ་དེ་ཚོལ། །དེས་ཀྱང་
.318.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མ་བྱུང་གཞན་དུའང་དེ་ཚོལ། །དེ་བཞིན་བྱེད་ན་ཁྱི་བྱ་སྙེག་བཞིན། །ཐ་་་་་
མར་དེ་འགྲོ་ཅི་ཡང་མི་འོང་། །ཞེས་གསུངས་སོ། །འདི་ལ་མཚན་ཅིག་ནན་རེ་
སློབ་དཔོན་གྱིས་རྒྱལ་པོ་ལ་ཏིང་ངེ་འཛིན་དོན་དུ་གཉེར་བ་ལ་ནགས་ཆགས་་་
བྱིན་ཅིག་དང་ཏིང་ངེ་འཛིན་འགྲུབ་པའི་རྒྱུ་ཡིན་བྱ་བར་གསུངས་ཟེར་ཏེ་དེ་་་
ལྟ་བུ་གསུངས་པ་མེད་པས། འདི་ནི་ནགས་ཆགས་བུད་མེད་སྦྱིན་པར་བཏང་
བས། ཏིང་ངེ་འཛིན་སྐྱེ་བར་གསུངས་པ་ཡིན་ཏེ། བུ་མོ་གཟུགས་མཛེས་ལེགས་
རྒྱན་པ། །དེ་དོན་གཉེར་ལ་རྣམ་བསྩལ་ན། །དེས་ནི་དམ་ཆོས་འཛིན་པ་ཡི། །
གཟུངས་ནི་སོ་སོར་ཐོབ་པར་འགྱུར། །ཞེས་པའི་སྐབས་སུ་གསུངས་པ་ཡིན་
གསུང་། འོ་ན་བུད་མེད་བྱིན་པས་ཏིང་ངེ་འཛིན་ཅང་འགྲུབ་བམ་སྙམ་ན། དེ་
ནི་རྒྱུ་ཡིན་པས། བཅོམ་ལྡན་འདས་ཉིད་ཀྱིས་ཀྱང་སྔོན་བྱིན་པ་ཡིན་ཏེ། རྒྱན་
རྣམས་ཀུན་དང་ལྡན་པ་ཡི། །བུ་མོ་སྟོང་ཕྲག་བརྒྱད་ཅུ་དག །ཡོ་བྱད་ཀུན་དང་
ལྷན་ཅིག་ཏུ། །ཐུབ་པ་ཡིས་ནི་སྔོན་བསྩལ་ལོ། །ཞེས་གསུངས་ཏེ། དེ་ཡང་ཟླ་བ་
སྒྲོན་མའི་མདོ་ལས། ངས་ནི་ཏིང་འཛིན་ཞི་མཆོག་འདི་ཚོལ་བས། །སྔོ་ན་ཚེ་
ཞུམ་པ་མེད་པའི་ཡིད་ཀྱིས་སུ། །བུ་མོ་གཟུགས་མཛེས་བལྟ་ན་རབ་སྡུག་པ། །
ལེགས་པར་ལུས་རྒྱན་ཡིད་དུ་འོང་བ་བྱིན། ཞེས་གསུངས་སོ། །དེ་ལྟར་ཏིང་ངེ་
འཛིན་སྐྱེ་བར་བྱེད་པ་ལ་རྒྱུ་དུ་མ་བསག་དགོས། །རྒྱུ་ཅིག་གིས་ནི་འགྲུབ་པ་
ཡིས། །འབྲས་བུ་གང་ཡང་ཡོད་མ་ཡིན། །ལྷ་རྣམས་ཀྱིས་ནི་བྱས་པ་ཡང་། །རྐྱེན་
རྣམས་གཞན་ལ་ལྟོས་པ་ཡོད། །ཅེས་གསུངས་པ་བཞིན་དུ་ཡིན། ཏིང་ངེ་འཛིན་
གཅིག་བུར་མ་ཟད་དེ། ཚུལ་ཁྲིམས་དང་ཤེས་རབ་ལ་སོགས་པ་ཐམས་ཅད། རྒྱུ་
སྣ་ཚོགས་ཀྱིས་འགྲུབ་པས་ན་གཙོ་བོར་རང་སྐྱེས་བུ་གསུམ་ལ་བློ་སྦྱང་། གཞན་
བློ་སྦྱོང་བའི་རྐྱེན་སྦྱར ཏིང་ངེ་འཛིན་གྱི་བསྔགས་པ་བརྗོད་ཅིང་གཞན་ཡང་
དེ་ལ་སྦྱར། ཆོས་མཐུན་པས་དགའ་བས་རྗེས་སུ་ཡི་རང་བ་བྱ་བ་ལ་སོགས་
པའི་སྒོ་ནས། མཐུན་པའི་རྐྱེན་སྒྲུབ་འགལ་བའི་རྐྱེན་སྤང་། ཇོ་བོ་ཡང་ཉ་ག་
* 319.

ཇོ་བོ་ལྷ་འབྲི་སྒང་པས་མཛད། “
མོར་སྒོམ་ཆེན་པ་ལ་ས་ཏྲ་བཙུགས་ནས། ཁོ་བོ་སྒོམ་ཆེན་པ་བལྟར་འགྲོ། ཁོང་
དགའ་བར་བགྱིད། དེ་ལྟར་བྱས་པས་ཁོ་བོ་ཡང་མ་འོངས་པ་ན་སྒོམ་པར་་་
འགྱུར་བ་ཡིན་གསུང་། དེ་བཞིན་དུ། ཚུལ་ཁྲིམས་དང་ཤེས་རབ་དོན་དུ་གཉེར་
བས་རང་ཡང་ཚུལ་ཁྲིམས་སྲུང་། གཞན་ཡང་དེ་ལ་སྦྱོར། དེའི་བསྔགས་པ་
བརྗོད་ཅིང་ཆོས་མཐུན་པས་དགའ་བ་དང་རྗེས་སུ་ཡི་རང་བར་བྱེད། མཐུན་
རྐྱེན་kསྒྲུབ། འགལ་རྐྱེན་སྤོང་བར་བྱེད། དེ་བཞིན་དུ་དད་པ་ལ་སོགས་པ་དགེ་
Bབའི་ཆོས་ཐམས་ཅད་ལ་སྦྱར་དུ་བཏུབ་བམ་སྙམ་པ་ཡིན་གསུང་། ད་ལྟར་རྒྱུ་
མ་བསགས་པར་སྐྱེ་བ་ཕྱི་མའི་ཆོས་པས། ཚེ་འདིའི་བཟའ་རྒྱུ་ཡང་མི་འགྲུབ་
གསུང་། དེ་བས་པོ་ཏོ་བའི་ཞལ་ནས། འདིར་ཚོགས་པ་རྣམས་ཀྱང་སྒོམ་ཅིག་
ཁོ་ན་འདོད་ཟེར་ཏེ། སྒོམ་དེ་ལ་ཡང་སངས་རྒྱས་ཀྱིས་ཡ་བཏགས་དཀའ་མོ་ཁོ་
ན་འབེབས། འདོད་པ་ཆུང་བར་གྱིས། ཆོག་ཤེས་པར་གྱིས། ཚུལ་ཁྲིམས་རྣམ་
པར་དག་པར་གྱིས། ཞི་གནས་འདོད་པས་འདུ་འཛི་སྤོངས་ཤིག །ལྷག་མཐོང་
འདོད་པས་ཆོས་ལ་སོ་སོར་རྟོག་པ་མང་དུ་གྱིས་ཤིག །ཅེས་གསུངས་ཏེ། རང་
ཅག་ནི་རྒྱུ་དེ་རྣམས་གང་ཡང་མེད་པར་མན་ངག་རེ་ཞུས་ནས། དར་རེ་བསྒོམ་
པའི་ཚུལ་རེ་བསྟན་པས། རྒྱུད་ལ་མ་བྱུང་ཙ་ན། མན་ངག་གིས་ལན་པར་
བརྩིས་ནས་གཞན་དུ་མན་ངག་ཚོལ་དུ་འགྲོ། དེས་ཀྱང་མ་བྱུང་བར་གཞན་དུ་
ཚོལ་བར་སོང་ཙ་ན། ཐ་མ་ཁྱིས་བྱ་སྙེག་པ་བཞིན་དུ་འགྲོ་སྟེ། བྱས་པོང་བ་ཅིག་
ལ་མཆུ་ཏོག་ཏོག་བྱས་པས། ཁྱི་སྙམ་ལ་ཟ་རྒྱུ་ཡོད་དམ་སྙམ་ནས་བརྒྱུགས་པས།
བྱ་འཕུར་བ་དང་སྐྱེངས་ནས། བྱ་འཕུར་བའི་ཤུལ་ལ་སྣོམ་སྣོམ་བྱས་ནས་ཅིག
ཡོད་ཚུལ་སྟོན། དེ་བཞིན་དུ་སྒོམ་ཡོད་ཚུལ་སྟོན་པར་འགྲོ་སྟེ། དེ་ལ་ཡོན་ཏན་
ཅི་ཡང་མི་ཡོང་གསུང་། དེ་ལྟར་མན་ངག་བཙལ་བས་འཇིག་རྟེན་པའི་བསམ་
གཏན་དམིགས་པ་ལ་རི་རབ་དང་འདྲ་བ་ཡོད་ཀྱང་གོ་མི་ཆོད་པར་སྟོན་པ་ནི།
དགེ་བཤེས་དེས་གསུངས་ད་ལྟ་ངེད་ཅག །སེམས་ཤིག་གནས་གནས་པུ་ཅིག་
.320..

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་ཕ།
འདོད་དེ། །དེ་དང་ངེད་ཅག་འཁོར་བར་འཁྱམས་ཚེ། །སྲིད་རྩེའི་ཏིང་འཛིན་
མན་ཆད་ལན་མང་། །མ་ཐོབ་མ་མྱོང་གང་ཞིག་ཡོད་དེ། །འོན་ཀྱང་དེས་ཀྱང་
ཐར་པ་མ་ཐོབ། །བྱང་ཆུབ་སེམས་དེ་སྔོན་ཆད་མ་སྐྱེས། །འབྲིང་བློ་རྣལ་མའང་
སྐྱེས་པར་མ་གྱུར། །སྐྱེས་ན་ཐེག་ཆུང་ལམ་སྣ་ཟིན་ཡིན། །ད་ལྟ་བདག་ཅག་འདི་
ལྟར་མི་འགྱུར། །དེ་བས་ད་རེས་སྔར་མ་མྱོང་བའི། །བྱང་ཆུབ་སེམས་དེ་ཅི་སྐྱེ་
བྱས་ལ། །སྣ་ཚོགས་ཚུལ་གྱིས་ཚོགས་རྣམས་བསགས་ཏེ། །མ་འོངས་དུས་ན་
འཁོར་ལོ་བཞི་ལྡན། །ཅི་ཡོད་བྱ་ཕྱིར་སྨོན་ལམ་རྒྱུ་བསགས། །མ་འོངས་དུས་ན་
མུར་བཅུག་འགྲོར་རུང་། །ཚེ་འདིར་ཁྱད་པར་ཅན་ནི་རབ་དཀའ། །ཞེས་:
གསུངས་སོ། །དགེ་བཤེས་སྟོན་པ་དེ་གསུང་ནའང་ད་ལྟ་འོ་སྐོལ་ནི་སེམས་་་་
གནས་པ་ཀྱལ་ཀྱིལ་རེ་ཡོད་ན། དེ་གཅིག་པུས་ཆོག་པར་བརྩིས་ནས། དེ་ལྟ་བུ་
ཁོ་ན་འདོད་པ་ལ། དེས་ཀྱང་འདོད་སར་ཕྱིན་པའི་ངོ་མེད། དེས་ཕྱིན་ན་དང་
ངེད་ཅག་འཁོར་བར་འཁྱམས་རིང་ལ། སྲིད་པའི་རྩེ་མོ་མན་ཆད་ཀྱི་ཏིང་ངེ་
འཛིན་ལ་མ་ཐོབ་པ་ཅིག་ཀྱང་མེད་དེ། དེ་ཡང་ལན་གཅིག་དང་གཉིས་མ་ཡིན་
པར་ཐོབ་སྟེ། དེ་དག་གིས་ཀྱང་ཐར་པའི་རྒྱུར་ཡེ་མ་སོང་སྟེ་མར་ལ་ལྟ་བ་ཀྱིས་
བསླུས་པ་ཡིན། བྱང་ཆུབ་ཀྱི་སེམས་བྱ་བ་དེ་སྔ་མ་སྐྱེ་མ་མྱོང་སྟེ། ལམ་འདི་ལྟ་
བུར་སྔ་མ་ཞུགས་རང་ཡེ་མ་མྱོང་གསུང་། དེ་བས་འཁོར་བ་ལས་ཡིད་བྱུང་
ནས། ཐར་པ་མྱ་ངན་ལས་འདས་པ་དོན་དུ་གཉེར་བའི་སྐྱེས་བུ་འབྲིང་གི་བློ་
ཡང་རྣལ་མ་སྐྱེ་མ་མྱོང་། དེ་རྣལ་མ་ཅིག་སྐྱེས་ན་ཡང་ཐེག་པ་ཆུང་ངུའི་ལམ་སྣ་
ལ་ཟིན་པས་ཐར་ཟིན་ཏེ། ད་ལྟའི་སྤྱོད་པ་དམན་པ་ཆོས་ལ་བྱ་བསམ་ཆུང་
བའི་གནས་སྐབས་འདི་ལྟར་མི་འགྱུར་བར མགོ་འམ་གོས་ལ་མེ་ཤོར་བ་་་་་
གསོད་པ་བས་རིངས་པའི་བརྩོན་འགྲུས་ལོང་ངེས་པ་ཡིན་གསུང་། དེ་བས་ན་
ད་རེས་དལ་འབྱོར་གྱི་ལུས་ཐོབ་པའི་དུས་འདིར། སྔ་མ་སྐྱེ་མ་མྱོང་བའི་བྱང་
ཆུབ་ཀྱི་སེམས་འདིའི་སྐྱེ་བྱ། དེ་ཡང་ཚོགས་བསགས་པ་ཅིག་ལ་སྐྱེ་བས། སྒོ་སྣ་
爨321.

ཇོ་བོ་ལྷ་འབྲི་སྒང་པས་མཛད།
ཚོགས་ནས་ཚོགས་བསག །ཚོགས་གསོག་པའི་དུས་ན་ཡང་། བྱང་ཆུབ་ཀྱི་
སེམས་ཀྱིས་ཀུན་ནས་བསླངས་ནས་བྱ་སྟེ། མ་འོངས་པའི་དུས་ན་བྱང་ཆུབ་ཀྱི་
སེམས་མི་ཉམས་ཤིང་སྒྲུབ་པའི་ཡུལ་ན་གནས་པ་དང་། དེའི་གདམས་ངག་
སྟོན་པར་བྱེད་པའི་སྐྱེས་བུ་དམ་པ་དང་མཇལ་བ་དང་། གདམས་ངག་བསྟན་
པའི་སྣོད་དུ་རུང་བའི་ལེགས་པར་སྨོན་པ་དང་། གདམས་ངག་ཉམས་སུ་ལེན་
པོར་བྱེད་པ་ལ་འགལ་བའི་རྐྱེན་མེད་ཅིང་། མཐུན་པའི་རྐྱེན་དང་ལྡན་པའི་རྒྱུ་
བསོད་ནམས་བསགས་པ་ལ་སོགས་པ། མ་འོངས་པའི་དུས་ན་འཁོར་ལོ་བཞི་
དང་ལྡན་པའི་རྟེན་ཅིང་འགྲུབ་ངེས་པའི་རྒྱུ་རྣམས་བསགས་ལ། སྨོན་ལམ་་་་
གྱིས་ཁ་ལོ་བསྒྱུར་བས། མ་འོངས་པའི་དུས་ན་འཁོར་ལོ་བཞི་ཚང་བའི་རྟེན་
ཅིག་ཐོབ་པར་གྱུར་ན། དགེ་བའི་ཕྱོགས་ལ་མུ་སྲང་དུ་བཅུག་ནས་ལམ་མི་་་་་
འཁྱོག་པར། གོང་ནས་གོང་དུ་ཁྱད་པར་ཅན་དུ་འགྲོར་རུང་བ་ནི། ད་རེས་
བྱར་ཡོད། ཚེ་འདི་གཅིག་པུ་ལ་ཁྱད་པར་ཅན་དུ་འགྲོ་བ་ནི། སྔ་མའི་རྒྱུ་མེད་
པས་དཀའ་གསུང་།
༈ དེ་ཡན་ཆད་ཀྱིས་ཐབས་བརྟན་པར་བྱ་བ་གསུངས་ནས། ད་ནི་ཐབས་
མཐར་ཕྱིན་པར་བྱེད་པ་རང་ཤེས་རབ་ཡིན་པས། ཤེས་རབ་ལ་ཇི་ལྟར་བསླབ་
པར་བྱ་བ་སྟོན་པ་ནི། ཤེས་རབ་ལེའུའི་སྐབས་སུ་གསུང་པ། །དང་པོ་སྐྱབས་སུ་
འགྲོ་བ་ནས་བཟུང་། །འཆི་དང་ལས་འབྲས་བདེན་པ་བཞི་དང་། །བྱམས་དང་
སྙིང་རྗེ་བྱང་ཆུབ་སེམས་དང༌། །ཕ་རོལ་ཕྱིན་དྲུག་ལ་སོགས་མཐའ་དག །ཤེས་
རབ་མེད་ན་ལམ་དུ་མི་འགྱུར། །དེ་བས་བླ་མ་དམ་པ་བསྟེན་པས། །དང་པོར་
ཐོས་བྱ་དེ་ནས་བསམ་སྒོམ། །དེ་ལྟའི་ཤེས་རབ་ཀུན་གྱི་གྲོགས་ཡིན། །ཤེས་རབ་
ལྡན་ལ་ཡོན་ཏན་ཀུན་བརྟེན། །ཞེས་གསུངས་སོ། །དེ་ཡང་སྤྱོད་པ་ལ་འཇུག་
པའི་ཤེས་རབ་ལེའུའི། བདོག་པ་འདི་དག་ཐམས་ཅད་ནི། །བདག་དང་གཞན་
གྱི་ཤེས་རབ་དོན། །དེ་བས་མྱ་ངན་འདས་པ་དང་། །བདེ་བ་འདོད་པས་ཤེས་
*322.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རབ་བསྐྱེད། །ཅེས་པའི་སྐབས་སུ་འདི་གསུངས་ཏེ། འོ་ན་བསམ་གཏན་མན་
ཆད་པོ་དེ་ཐམས་ཅད་ཤེས་རབ་སྐྱེད་པའི་ཐབས་སུ་གསུངས་པ་ཅི་སྟེ་ཞེ་ན།
ཤེས་རབ་མེད་ན་དེ་ཐམས་ཅད་ལམ་དུ་མི་འགྱུར་ལ། ཤེས་རབ་ཡོད་ན་ལམ་
དུ་འགྱུར་བས། དེ་བསྐྱེད་པའི་ཐབས་སུ་གསུངས་པའོ།།དེ་ལྟར་ཡིན་པས་འདི་
ལ། ཤེས་རབ་ཀྱིས་དེ་རྣམས་ལམ་དུ་བྱེད་པའི་ཚུལ་དང་། དེ་རྣམས་ཀྱིས་ཤེས་
རབ་ཀྱི་རྒྱུ་བྱེད་པའི་ཚུལ་གཉིས་ལས། དང་པོ་ཤེས་རབ་ཀྱིས་དེ་རྣམས་ལམ་དུ་
བྱེད་པ་ལ་ཡང་གཉིས་ཏེ། ཐོས་བསམ་གྱི་ཤེས་རབ་ལ་བརྟེན་ནས་དེ་ཐམས་
ཅད་ལམ་དུ་འགྱུར་བར་བྱེད་པ་དང༌། སྒོམ་བྱུང་རྣམ་པར་མི་རྟོགས་པས་དེ་
རྣམས་ཀྱི་གྲོགས་བྱས་པས་ལམ་དུ་བྱེད་པའོ། །དེ་ལྟར་གཉིས་ལས། དང་པོའི་
དབང་དུ་བྱས་ན། སངས་རྒྱས་ཀྱི་ཡོན་ཏན་དྲན་པའི་སྒོ་ནས་སྐྱབས་སུ་འགྲོ་
བར་བྱེད་པ་ལ། སྐྱབས་སུ་མ་སོང་བའི་ཉེས་དམིགས། སོང་བའི་ཕན་ཡོན།
བསླབ་བྱ་གང་ལ་བསླབ་པ། ཉམས་ན་ཇི་ལྟར་བཅོས་པའི་ཐབས། ཐོས་བསམ་
གྱི་ཤེས་རབ་ཀྱིས་ཤེས་པར་བྱས་པས་ལམ་དུ་འགྱུར་བ་ཡིན་གསུང་། དེ་ལྟར་
སངས་རྒྱས་ལ་ཡིད་ཆེས་ཙ་ན། དེས་གསུངས་པའི་ཆོས་ལ་ཡང་ཡིད་ཆེས་པར་
འགྱུར་བས། ཆོས་ཀྱང་ཐོག་མར་དལ་འབྱོར་རྙེད་པར་དཀའ་བ། ཐོས་བསམ་
གྱིས་ཤེས་པར་བྱས་ནས། དེ་ལྟར་རྙེད་པར་དཀའ་བ་དེ་ཐོབ་ནས་ཆུད་ཟོས་སུ་
མི་རུང་སྙམ་ནས། སྒྲུབ་པ་ལ་ཞུགས་པས་ལམ་དུ་འགྱུར་བ་ཡིན། དེ་ལྟར་རྙེད་
པར་དཀའ་བ་དེ་ཡང་འཇིག་པར་སླ་བས། རིང་པོར་མི་ཐོགས་པར་འཆི། དེ་
ཡང་ནམ་འཆི་ཆ་མེད་པར་ཐོས་བསམ་གྱིས་ཤེས་པས་ལམ་དུ་འགྱུར། ཤི་བའི་
རྟིང་ལ་ཅང་མེད་དུ་མི་འགྲོ། ས་རྡོ་བཞིན་དུ་བེམ་པོར་ཡང་མི་འགྱུར་གྱི། དགེ་
མི་དགེའི་ལས་ཀྱིས་སེམས་ཀྱི་རྒྱུན་འདི་འཇིག་རྟེན་ཕ་རོལ་ཏུ་བདེ་འགྲོ་དང་་་
ངན་འགྲོར་འཁྲིད་པར་ཐོས་བསམ་གྱིས་ཤེས་པར་བྱས་ནས། འཇིག་རྟེན་ཕ་
རོལ་ཏུ་ངན་སོང་དུ་སོང་ན་རང་གི་དོན་ཡང་བསྒྲུབ་པར་མི་ནུས་ན། གཞན་
·323·

ཇོ་བོ་ལྷ་འབྲི་སྒང་པས་མཛད།
གྱི་དོན་ལྟ་ཅི་སྨོས་སྙམ་ནས་སྲོག་ལ་བབ་ཀྱང་སྡིག་པ་མི་བྱེད་པས་བདེ་འགྲོའི་
ལམ་དུ་འགྱུར་བ་དང་། དེ་བཞིན་དུ་ཐོས་བསམ་གྱི་ཤེས་རབ་ཀྱིས་འཁོར་བ་
མཐའ་དག་གི་ཉེས་དམིགས་ཤེས་པར་བྱས་ནས། དེ་སྤང་བའི་དོན་དུ་
འཕགས་པའི་ལམ་བསླབ་པ་གསུམ་བསྒྲུབས་པས། ཐེག་པ་ཆུང་ངུའི་ལམ་དུ་
འགྱུར་བར་བྱེད། དེ་བཞིན་དུ་ཐོས་བསམ་གྱི་ཤེས་རབ་ལ་བརྟེན་ནས། རང་ཇི་
| ལང་དེ་དག་ལ་བྱས་པ་
ཤེས་པ་ནས་བརྩམས་ཏེ་རྫོགས་པའི་བྱང་ཆུབ་ཏུ་སེམས་བསྐྱེད་ནས། ཕ་རོལ་
ཏུ་ཕྱིན་པ་དྲུག་བསྒྲུབ་པས་ཐེག་པ་ཆེན་པོའི་ལམ་དུ་འགྱུར་བར་བྱེད་པའོ། །
གཉིས་པ་བསྒོམ་བྱུང་རྣམ་པར་མི་རྟོག་པའི་ཤེས་རབ་ཀྱིས་གྲོགས་བྱས་པས།
ལམ་དུ་འགྱུར་བར་བྱེད་པ་ནི། སངས་རྒྱས་ཀྱི་ཡོན་ཏན་རྗེས་སུ་དྲན་པ་ཡང་
བསྒོམ་ལ། དེ་ཉིད་ཆོས་ཀྱི་སྐུའི་བདག་ཉིད་དུ་ཡང་བསྒོམ། དེ་བཞིན་དུ་དལ་
འབྱོར་རྙེད་པར་དཀའ་བ་ཡང་བསྒོམ་པ་ནས། བྱང་ཆུབ་ཀྱི་སེམས་ཀྱི་བར་དུ་
ཡང་བསྒོམ། དེ་དག་སྟོང་པ་ཉིད་དུ་ཡང་བསྒོམ། བྱང་ཆུབ་ཀྱི་སེམས་ཀྱིས་
འཕངས་པའི་སྤྱོད་པ་ཕ་རོལ་ཏུ་ཕྱིན་པ་དྲུག་ཀྱང་བསྒྲུབ། དེ་རྣམས་འཁོར་
གསུམ་ཡོངས་སུ་དག་པ་མི་དམིགས་པར་ཤེས་པར་ཡང་བྱེད་པས་ན། སྒོམ་
བྱུང་རྣམ་པར་མི་རྟོག་པ། ཟག་མེད་ཀྱི་ཤེས་རབ་ཀྱིས། དེ་རྣམས་ཀྱི་གྲོགས་
བྱས་པས་ལམ་དུ་འགྱུར་བར་བྱེད་པ་ཡིན། ལམ་དུ་མ་གྱུར་པ་ཡང་དེ་རྣམས་
མེད་པས་ལམ་དུ་མ་གྱུར་པ་ཡིན་གསུང་། ད་ནི་གཉིས་པ་དེ་རྣམས་ཀྱི་རང་
དང་གཞན་གྱི་ཤེས་རབ་ཀྱི་རྒྱུ་བྱེད་པ་ནི། དེ་རྣམས་མེད་པར་ཤེས་རབ་མི་
འོང་སྟེ། ད་ལྟ་འོ་ཅག་ཤེས་རབ་མེད་ན་ལམ་དུ་མི་འགྱུར་བ་འདི་ཉིད་རྒྱུ་
མཚན་དུ་བྱས་ནས། སྐྱབས་སུ་འགྲོ་བ་ལ་སོགས་པའི་ཐབས་ཀྱི་ཆ་རྣམས་ཁྱད་
དུ་གསོད་ཅིང་གཡེལ་བར་བྱེད་དེ། ཐབས་མེད་པའི་ཤེས་རབ་མི་འོང་། ཟན་
རྡོག་ཅིག་བྱེད་པ་རང་ལ།ལག་ཆ་སུམ་ཅུ་རྩ་གཉིས་ལས་གང་རུང་གཅིག་མེད་
·324.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཀྱང་མི་འོང་སྟེ། རྒྱུ་རྐྱེན་ཐམས་ཅད་ཚོགས་དགོས། རྒྱུ་རྐྱེན་མ་ཚོགས་པར་ཨེ་
རེ་འདོད་ལ་འུར་རིངས་བས་ཀྱང་མི་ཕན། སྔ་མ་སྔ་མ་ནས་རིམ་གྱིས་བྱ་་་་་
དགོས་པ་ལྟར། ཤེས་རབ་ཀྱང་སློབ་མ་ངན་སོང་གསུམ་ནས་འོང་མ་ཐག་ཅིག་
ལ། དང་པོ་ནས་སྟོང་པ་ཉིད་ཡིན་བྱས་ནས་བསྟན་པས་མི་འོང་བས། དང་
པོ་སངས་རྒྱས་ཀྱི་ཡོན་ཏན་རྗེས་སུ་དྲན་པ་ནས་བཟུང་སྟེ། བྱང་ཆུབ་ཀྱི་་་་་
སེམས་བསྐྱེད་པའི་བར་དུ་རིམ་གྱིས་གོམས་པར་བྱས་པས། བདག་མེད་རྟོགས་
པའི་ཤེས་རབ་སྐྱེ་བ་ཡིན་གསུང་། དེ་བས་ན་དགེ་བཤེས་པོ་ཏོ་བའི་ཞལ་ནས།
གཅིག་ཏུ་ངེས་པ་མི་འོང་ཆོས་ཐམས་ཅད་ས་ཟིན་ཀོ་འཐས་མེད་པར་འདི་་་་
ལྟར་ཡང་ཡིན། འདི་ལྟར་ཡང་ཡིན་བྱ་བ་དགུ་བཞུར་དུ་གོ་དགོས་གསུང་། ཕུ་
ཆུང་བའི་ཞལ་ནས། ཆོས་ཐམས་ཅད་དྲ་ལེབ་བཞིན་དུ་གོ་དགོས་གསུང་། སྤྱན་
སྔ་བའི་ཞལ་ནས། ཆོས་ཐམས་ཅད་ལ་ཁ་མཐོན་པོར་ཕྱིན་པའི་མི་བཞིན་དུ་
ཕྱོགས་ཡོ་མཐོང་བར་གོ་དགོས་གསུང༌། དེ་བས་ན་ཐབས་དང་ཤེས་རབ་་་་
བསྒོམ་པ་ལ། གནས་སྐབས་མི་འདྲ་བ་ཡོད་པ་དེ་བས་ཐབས་བརྟེན་པ་ལ་ཤེས་
རབ་སྐྱེ་བའི་ཕྱིར། དང་པོ་བླ་མ་དམ་པ་བཙལ་ལ་ཐོས་པ་བྱ། མ་ཐོས་པར་
བསྒོམ་རྒྱུ་མི་འོང་། ཐོས་ནས་དེའི་དོན་ལ་ཐེ་ཚོམ་ཆོད་པར་བསམས་ཏེ་ཐབས་
བརྟན་པར་བྱ། དེ་བརྟན་པར་བྱས་པའི་ཤེས་རབ་དེས་ནི། ཆོས་ཐམས་ཅད་
བརྟན་ཞིང་འཕེལ་བར་འགྱུར་བས། དེ་ལྟ་བུའི་ཤེས་རབ་དེ་ནི་འཇིག་རྟེན་
དང་འཇིག་རྟེན་ལས་འདས་པའི་ཡོན་ཏན་ཀུན་གྱི་གྲོགས་སུ་འགྱུར་བ་ཡིན།
རྒྱུའི་དུས་ཀྱི་ཤེས་རབ་ལ་ལམ་གྱི་གནས་སྐབས་ཀྱི་ཡོན་ཏན་ཀུན་བརྟེན་ལ།
འབྲས་བུའི་ཤེས་རབ་དབྱིངས་དང་ཡེ་ཤེས་གཉིས་སུ་མེད་པའི་ཆོས་ཀྱི་སྐུ་ལ།
གཟུགས་སྐུ་དང་མཛད་པ་དང་འཕྲིན་ལས་ཀྱི་ཡོན་ཏན་ཀུན་བརྟེན་པ་ཡིན་་་་
གསུང་། དེས་ཐབས་དང་བཅས་པའི་ཤེས་རབ་ཀྱི་ཡོན་ཏན་བསྟན་ནས། ད་ནི་
ཐབས་མ་བསྟན་པའི་ཉེས་དམིགས་དང་། བསྟན་པའི་ཕན་ཡོན་སྟོན་པ་ནི།
·325.

ཇོ་བོ་ལྷ་འབྲི་སྒང་པས་མཛད།
ལས་འབྲས་སྙིང་རྗེ་ལ་སོགས་དག་ལ། །ཤིན་ཏུ་བརྟན་པར་མ་གྱུར་པ་ཡིས། །
སྟོང་ཉིད་སྒོམ་ལ་འཇུག་པར་བྱས་ན། །ཉེས་དམིགས་གཉིས་ལས་གང་ཡང་
རུང་འབྱུང་། །ཡིད་མ་ཆེས་ན་ཆོས་མིན་ཞེས་སྤོང་། །ཡིད་ཆེས་ན་ནི་ཆད་པར་
ལྟ་འགྱུར། །དེ་ཕྱིར་དང་པོར་ཐབས་རྣམས་བསྟན་བྱ། 1
སྒོམ་པར་བྱས་ན། །ཆོས་རྣམས་སྟོང་པ་ཉིད་དུ་མོས་ཀྱང༌། །ལས་ཀྱི་རྣམ་པར་
སྨིན་ལ་ཡིད་ཆེས། །དེ་མ་རྟོགས་པའི་སེམས་ཅན་རྣམས་ལ། །སྙིང་རྗེ་ཆེན་པོ་
ངང་གིས་འབྱུང་ཡིན། །དེ་བས་དེ་ལྟར་བསྒོམ་པ་མན་ངག །ཅེས་གསུངས་སོ། །
དེ་ཡང་ལས་འབྲས་ལ་སོགས་པའི་ཐབས་ཀྱི་ཆ་མ་བསྟན་པར། སྟོང་པ་ཉིད་
བརྟེན་ཏེ་བསྒོམ་ན་ཉེས་དམིགས་གཉིས་ལས་གང་ཡང་རུང་བ་ཅིག་འབྱུང་སྟེ།
སྟོང་པ་ཉིད་ལ་ཡིད་མ་ཆེས་ན། རྒྱལ་པོའི་བུ་བསླབ་ཉེས་པ་བཞིན་དུ། སྟོང་པ་
ཉིད་ཆོས་མིན་ཟེན་ནས་སྤོང་བར་འགྱུར་ཏེ། ཐེག་པ་ཆེན་པོའི་ཆོས་སྤངས་ན་
ཉེས་དམིགས་ཤིན་ཏུ་ཆེ་གསུང༌། དེ་ཡང་ཨོ་ཏནྟ་པུ་རི་བ་ལ་སོགས་པ་ཀུན་གྱི་
རྣ་ལམ་དུ། ཐེག་པ་ཆེན་པོའི་ཆོས་ཟབ་མོ་བསྒྲག་ཐེས་རང་མེད། ཐེག་པ་ཆེན་
པོའི་ཆོས་ཀྱི་པུ་ཏི་མཐོང་ན་སྟོར་ཁུང་ནས་མར་ལ་བོར་ནས་གཏོང་ཟེར། ཇོ་
བོ་རྗེ་ལ། ཨོ་ཏནྟ་པུ་རི་པའི་དགེ་སློང་བཙུན་པོ་ཅིག་གི་སློབ་མ་ཡོད་པས། ཇོ་
བོས་དེ་ལ་རྫ་གསར་པའི་ནང་དུ་ཞོ་མནན་ནས་རྫ་དེ་བཅག་ནས་མར་སྒོང་
འདྲ་བ་ཅིག་དྲངས་ནས་དེ་ལ་ཐེག་པ་ཆུང་ངུའི་ཆོས་བཤད་མཛད་ཙ་ན། དད་
པའི་ཤུགས་ཀྱིས་མཆི་མ་ཀ་རེ་ཉན་པ་ལ། ཇོ་བོས་འདི་ལྟར་ཡང་འགྲོ་བྱས་
ནས་རང་བཞིན་མེད་པའི་གཏམ་ཅིག་བྱས་པས། ཨ་ཙ་མ། ཨ་ཏི་ཤ་ཞོག་
འཇིགས་ཟེར་བ་ལྟར་འགྲོ་གསུང༌། ཡང་སྟོང་པ་ཉིད་ལ་ཡིད་ཆེས་དྲགས་ན་
ཆད་ལྟར་འགྱུར་ཏེ། དགེ་བ་ཡང་སྟོང་པ་མི་དགེ་བ་ཡང་སྟོང་པ་ཡིན། སྦྱིན་པ་
གཏོང་མི་དགོས། ཚུལ་ཁྲིམས་བསྲུང་མི་དགོས། བྱས་པའི་ཆོས་ཀྱིས་འཚང་མི་
རྒྱ། རྣམ་པར་རྟོག་པ་ཡིན། ཉི་མ་སྒྲིབ་པ་ལ་སྤྲིན་དཀར་ནག་ལ་ཁྱད་མེད་པ་
*.326.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ལྟར། དགེ་མི་དགེའི་རྟོག་པ་གཉིས་ཀ་སྒྲིབ་པ་ཡིན་ཟེར་བ་སྟེ། དེ་ལྟར་སོང་ན་
དགེ་བའི་རྩ་བ་ཐམས་ཅད་རྩ་བ་ནས་བཅད་ནས། རང་སྤར་བ་སྟོང་བར་འགྲོ་
སྟེ། ཆད་པའི་མཐའ་ལ་མངོན་ཞེན་པས། །འདི་ཀུན་སྟོང་ཞེས་ཚིག་ཏུ་བརྗོད། །
ཀུན་རྫོབ་རྒྱུ་འབྲས་ཁྱད་བསད་ནས། །སྟོང་པའི་བདག་པོ་སྟོང་པར་འགྲོ།ཞེས་
པ་ལས་མི་འོང་བས། དེ་ལྟར་མི་བྱ་བར་དོན་དམ་པར་ཆོས་ཀྱང་སྟོང་པ་ཉིད་
ཡིན་ཀྱང་། ཀུན་རྫོབ་ཏུ་ལས་ཇི་ལྟ་བ་བཞིན་དུ་འབྲས་བུ་འབྱུང་བར་ཡིད་་་་
ཆེས་པར་བྱ་གསུང་། འོ་ན་ཀུན་རྫོབ་རང་མེད་པ་སྙམ་ན། ཡང་དག་ཏུ་མེད་
ཀྱང་ད་ལྟ་འོ་སྐོལ་ལ་བསྙོན་དུ་མེད་པར། བདེ་སྡུག་ལ་སོགས་པ་ཉམས་སུ་
མྱོང་བ་ཡོད། དེ་དག་མངོན་སུམ་དུ་གྲུབ་བཞིན་དུ། སྟོང་པ་ཡིན་མཉམ་པ་
ཉིད་ཡིན། ནང་རྟོགས་ན་ནང་འཚང་རྒྱ་བ་ཡིན་པས། ཕྱི་མ་ལ་སྐྱེ་བ་མི་ལེན་
ཟེར་བ་ཡོད་དེ། དེ་མི་བླང་བའི་དབང་ཡོད་ན་ད་ལྟའི་འདི་ཉིད་ཀྱང་མི་བླང་
མོད་ཕྱི་དུས་ཀྱིས་ཅི་བྱེད། སྟོང་པ་ཡིན་ན་ལག་པ་མེ་ནང་དུ་ཆུག་དང་བྱ་བ་
གསུང་། དེ་བས་ན་ཁ་སྟོང་གིས་མི་ཕན་པས། མཉམ་པའི་དོན་ཉིད་བློ་དང་མ་
མཉམ་ན། །ཚིག་གི་མཉམ་པས་རྟོག་པའི་རླུང་མི་ལྡོག།དམྱལ་སོགས་འཁོར་བ་
མཉམ་ལས་མ་གཡོས་ཀྱང་། །སྡུག་བསྔལ་མི་ཟད་སྲིད་ན་འཁྱམ་པར་སྣང་། །
ཞེས་གསུངས་པ་ལྟར་ཡིན་པས། གོང་དུ་བསྟན་པ་ལྟར་མི་མཐུན་པའི་ཕྱོགས་
རྣམས་སྟོང་པར་ཤེས་ནས་སྤོང་བར་བྱེད་དགོས་གསུང༌། དེ་བས་ན་ཐབས་མ་
བསྟེན་པར་སྟོང་པ་ཉིད་སྒོམ་སྔས་ན། ཉེས་དམིགས་དེ་ལྟ་བུ་ཡོད་པས། དང་
པོར་ཐབས་བསྟེན་པར་བྱ། སྔོན་དུ་ཐབས་བསྟེན་པར་བྱས་ནས། དེ་ནས་ཤེས་
རབ་སྟོང་པ་ཉིད་སྒོམ་ན། དགེ་བཤེས་སྟོན་པའི་ཞལ་ནས། འོད་སྲུང་གིས་ཞུས་
པ་ནས་གསུངས་པ་ལྟ་བུ་འོང་གསུངས་ཏེ། འདི་ལྟར། ཆོས་རྣམས་སྟོང་པ་ཉིད་
དུ་རྟག་མོས་ཀྱང་། །ལས་ཀྱི་རྣམ་པར་སྨིན་ལ་ཡིད་ཆེས་སོ། །བདག་མེད་གཟོད་
ནས་མཉམ་པ་ཉིད་གནས་ཀྱང༌། །སེམས་ཅན་རྣམས་ལ་སྙིང་རྗེ་ཆེན་པོ་སྐྱེ།
·327.

ཇོ་བོ་ལྷ་འབྲི་སྒང་པས་མཛད།
ཡོངས་སྨིན་བྱ་ཕྱིར་སྦྱིན་པ་སྦྱིན་བྱེད་ཀྱང༌། །ལས་ཀྱི་རྣམ་པར་སྨིན་ལ་རེ་བ་
མེད། །དེ་བསམས་རྟག་ཏུ་མྱ་ངན་འདས་པར་གནས། །དེ་ཡི་སྦྱོར་བ་འཁོར་
བས་གནས་པ་ཡིན། །ཞེས་པའོ། དེ་བས་ན། དང་པོ་སངས་རྒྱས་རྗེས་སུ་དྲན་
པ་ནས། རིམ་གྱིས་ཐབས་བརྟན་པར་བྱེད་པ་འདི་ནི། ཇོ་བོའི་སེམས་བཟང་
པོར་བྱེད་པའི་མན་ངག་ཡིན་ཏེ། སློབ་དཔོན་བློ་གྲོས་འབར་གྱིས། དགོང་མོ་
ཆོས་ཀྱི་བགྲོ་གླེང་བྱས་ནས། ནངས་པར་ཇོ་བོ་ལ་ཞེ་ས་ཕུལ་བས། བློ་གྲོས་
འབར་ཡིན་ནམ། དེ་ཆོས་མཁས་སྙམ་དུ་ང་རྒྱལ་སྐྱེས་ན་སྒྲིབ་པ་མང་པོ་གསོག།
སེམས་བཟང་པོ་གྱིས། སེམས་ཞི་ཞིང་དུལ་ན་སྒྲིབ་པ་མང་པོ་འཛད་པ་ཡིན་
གསུང་། ནངས་པར་སེམས་བཟང་པོའི་མན་ངག་ཞུ་བྱས་པས། ལམ་རིམ་འདི་
ཞིབ་པར་གསུང་འཕྲོ་ལ། མི་ཅིག་བྱུང་ནས་འཕྲོ་ཆད་གསུང་སྐད། ཞང་སྣ་ཆུང་
སྟོན་པ་ཤེད་ཇོ་བོ་ལ་མན་ངག་ཞུས་ཀྱང༌། སེམས་བཟང་པོ་གྱིས་བྱ་བ་ལས་མི་
འོང་སྙམ་ནས་ལོག་ཟེར་བས། དགེ་བཤེས་སྟོན་པའི་ཞལ་ནས། ཞང་གིས་ཀྱང་
རཆོས་ཞུ་མ་མཁྱེན། སེམས་བཟང་པོ་བྱེད་པའི་ཐབས་ཞུ་བྱས་ན་འོང་བ་ཡིན་ཏེ།
སེམས་བཟང་པོ་ནི་ཇོ་བོའི་མན་ངག་མཐར་ཐུག་པ་ཡིན་པ་ལ་གསུང་སྐད། དེ་
ལྟར་ཡིན་པས་སྔོན་དུ་ཐབས་བརྟན་པར་བྱས་ནས། ཤེས་རབ་བསྒོམས་པས་
རྒྱུད་ལ་ཇི་ལྟར་སྐྱེ་བའི་ཚུལ་སྟོན་པ་ནི། ལས་དང་པོ་པས་དང་པོར་ཐབས་
བརྟན། །བརྟན་པས་ཤེས་རབ་ཐབས་ནི་རེས་འཇོག །མི་ཡི་རྐང་པ་གཡས་དང་
གཡོན་བཞིན། །ཤིན་ཏུ་བརྟན་པས་བྱ་ཡི་གཤོག་བཞིན། །ཞེས་གསུངས་ཏེ། དེ་
ཡང་ལས་དང་པོ་པའི་གང་ཟག་དེ། བླ་མ་ཅིག་གིས་དང་པོ་སངས་རྒྱས་ཀྱི་
ཡོན་ཏན་རྗེས་སུ་དྲན་པ་ནས་བློ་རིམ་གྱིས་སྦྱངས་ཏེ། སྨོན་འཇུག་གཉིས་མན་
ཆད་ཐབས་ཀྱི་ཆ་བརྟན་པར་བྱས་ནས། དེ་རྣམས་བརྟན་པ་ཅིག་གིས་ཤེས་
རབ་བདག་མེད་གཉིས་ཀྱི་དོན་སྒོམ་པར་བྱེད་པཡིན་གསུང་། དེ་སྒོམ་པའི་
དུས་ན་ཡང་། རྐྱང་པར་མི་བསྒོམ་པར་ཟུང་འབྲེལ་དུ་སྒོམ་པ་ཡིན་ཏེ། དེ་ཡང་
.328.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཆོས་མཆོག་མན་ཆད་དུ་ཟུང་འབྲེལ་དུ་བསླབས་ཀྱང་། རེས་འཇོག་ལས་མི་
འོང་སྟེ། མི་ཡི་རྐང་པ་འདོར་བ་དང་འདྲ། དེ་ལྟར་མོས་སྤྱོད་ཀྱི་རིང་ལ་གྲངས་
མེད་གཅིག་ཏུ་གོམས་པར་བྱས་པ་ལས། མཐོང་ལམ་ནས་བྱའི་གཤོག་པ་་་་
བཞིན་དུ་ཟུང་འཇུག་ཏུ་མཉམ་སྐད་ཀྱིས་འཁྱེར་ཤེས་པ་ཡོད་དེ། དེ་མན་ཆད་
དུ་ཤིན་ཏུ་དཀའ་བར་བཤགས་པའི་བསྟོད་པ་ཀུན་ནས་གསུངས་གསུང་། དེ་
ལྟར་རིམ་གྱིས་སྒོམ་པ་དེ་ཉིད་དཔེའི་སྒོ་ནས་སྟོན་པ་ནི། ཆོས་རྣམས་སྟོང་ཉིད་
སྒོམ་ལ་འཇུག་པ། །རིམ་གྱིས་འཇུག་བྱ་མོད་ནས་མ་ཡིན། །བཙུན་མོ་ཤི་བའི་
བརྡ་སྤྲོད་བཞིན་ནམ། །ཕྱུགས་འདུལ་བཞིན་ནམ་བུ་སྟོར་བཞིན་ནམ། །རྒྱ་
མཚོར་འཇུག་བཞིན་དེ་ལྟར་བསླབས་ན། །སླ་བས་འཇུག་འགྱུར་བཟློག་ན་མ་
ཡིན། །སྐྲག་པས་སྟོང་ངམ་ཆད་ལྟ་ཉིད་འགྱུར། །ཞེས་གསུངས་ཏེ། དེ་ཡང་ཕུང་
པོ་ལ་སོགས་པ་ཆོས་རྣམས་ཀུན་གྱི་ཆོས་ཉིད་བདག་མེད་པ་རྣམ་པ་གཉིས་་་་་་་
སྒོམ་པ་ལ་འཇུག་པར་བྱེད་པ་ནི། སྔོན་དུ་ཐབས་བརྟན་པར་བྱས་ནས་གདོད་
ཀྱིས་འཇུག་པར་བྱའི། ཐབས་མ་བརྟན་པར་མོད་ལ་སྟོང་པ་ཉིད་ལ་འཇུག་པ་
མ་ཡིན་ཏེ། དཔེར་ན་རྒྱལ་པོ་ཅིག་ལ་བཙུན་མོ་ཤིན་ཏུ་ཡིད་དུ་འོང་བ་ཅིག་
ཡོད་པ་ལས། རྒྱལ་པོ་ཡུལ་གཞན་དུ་དམག་ལ་སོང་བའི་ཤུལ་དུ་བཙུན་མོ་ཤི་
བར་གྱུར་པ་ལ། བློན་པོ་མཁས་པ་རྣམས་ཀྱིས་ཐབས་བྱས་ནས། མི་ཅིག་རྒྱལ་
པོའི་སྤྱན་སྔར་བཏང་ནས། རྒྱལ་པོས་ཡུལ་ཕྱོགས་བདེ་འམ་འདྲི་བ་ལ། མོད་ལ་
བཙུན་མོ་ཤི་བྱས་ན། དམག་ཉེས་པའམ། དེའི་རྐྱེན་གྱིས་རྒྱལ་པོ་ཉིད་ཀྱང་འཆི་
དོགས་ཡོད་པས། མི་བདེ་བ་གཞན་མི་བདོག །བཙུན་མོའི་སྨིན་ཕྲག་ཏུ་ཐོར་བ་
ཅིག་བྱུང་སྟེ་ཉེས་ཏེ་མི་འོང་བྱས། ཡང་ཕྱིས་མི་ཅིག་བཏང་རྒྱལ་པོས་འདྲི་བ་
ལ། ཐོར་པ་དེ་ཤུ་བར་སོང་བྱས། ཡང་མི་ཅིག་བཏང་ཤུ་བ་དེ་རྨར་སོང་བྱས།
ཡང་མི་ཅིག་བཏང་ནས། བཙུན་མོའི་ཤུ་བ་དེ་རྣགས་ནས་ཤ་མེད་པར་མགོ་
ཕལ་ཆེར་རུས་པར་དཀར་ཏལ་གྱིས་ཐལ་བྱས་པས་རྒྱལ་པོའི་ཡིད་ལ། བཙུན་
.329.

ཇོ་བོ་ལྷ་འབྲི་སྒང་པས་མཛད།
མོ་དེ་ད་ནི་ང་དང་མ་ཕྲད་པར་ཤི་ཡང་རུང་སྙམ་དུ་གྱུར་པའི་ཚེ། ཡང་མི་ཅིག་
བཏང་ནས་བཙུན་མོ་ཤི་བྱས་པས། རྒྱལ་པོ་ལ་མྱ་ངན་མེད་པ་ལགས་སོ། །དཔེ་
དེ་བཞིན་དུ་དང་པོ་སངས་རྒྱས་ཀྱི་ཡོན་ཏན་རྗེས་སུ་དྲན་པ་ནས། རིམ་གྱིས་
བསྒོམས་པས་ཐབས་ཀྱི་ཆ་བརྟན་པར་བྱས་པས། ཕྱིས་སྟོང་པ་ཉིད་ལ་ཆམས་
ཀྱིས་བཏང་ཡང་ཆད་ལྟའམ་སྤོང་བའི་ཉེས་པར་མི་འགྱུར་བ་ཡིན་གསུང་།
དོན་དེ་ནི་དཔེ་འོག་མ་གསུམ་ལ་ཡང་གོ་བར་བྱའོ། ཕྱུགས་འདུལ་བ་ནི་རྟེའུ་
ཏོར་ཀུན་ལ་དང་པོ་སྟོང་པ་ཙམ་བཀལ། ཡང་དེ་བས་ཆེ་ཙམ་བཀལ། དེ་ནས་
བྱིས་པ་ཆུང་ངུ་ཞོན་དུ་བཅུག་ནས་རིམ་གྱིས་བསླབས་པས། ཕྱིས་མི་ཆེན་པོ་
ཞོན་དུ་བཅུག་ནས་བང་བརྒྱུགས་ཀྱང་ཨའུ་རྩི་བ་ཡོང་བ་བཞིན་ནོ། །བུ་སྟོར་
པ་ནི་དམ་པའི་ཆོས་པད་མ་དཀར་པོ་ནས། མི་ཅིག་གི་བུ་སྟོར་ནས་ཕས་ཚོལ་
དུ་ཕྱིན་པས། བུ་མ་རྙེད་ནས་ཁོང་རང་གིས་ཡུལ་ཅིག་བཟུང་སྟེ་ནོར་མང་པོ་
བསགས་ནས་ལོངས་སྤྱོད་ཆེན་པོ་བྱེད་ཀྱིན་ཡོད་པའི་དུས་ན། ལན་ཅིག་བུ་དེ་
ཡུད་ཙམ་ཅིག་བྱུང་བ་ལ་ཕས་ངོ་ཤེས་ནས། ཕས་ཐབས་བྱས་ཏེ། དང་པོ་རང་
ནས་བཟུང་ན་རྒྱལ་པོའི་ཆད་པའམ། ཆོམ་ཅིག་བྱུང་སྙམ་ནས་བྲོས་ཏེ་འགྲོ་
བས། དང་པོ་མ་བཟུང་བར་སྤྲང་པོའི་ཟླ་ལ་བཞག །དེ་ནས་ཡང་ཚུར་བསྙེན་
ཏེ་སྲང་འཕྱག་ཏུ་བཅུག །བཟའ་ཡང་དྲག་ཏུ་བྱིན། དེ་ནས་ཁྱོད་གོ་ཆོད་པར་
འདུག་པས་ནང་ལས་གྱིས་བྱས་ནས་ནང་ལས་ལ་བཅུག །དེ་ནས་མཛོད་ཀྱི་ལྡེ་
མིག་གཏད་དེ་བག་ཕེབས་པར་བྱས་ནས། ཕྱིས་པ་འཆི་བའི་དུས་སུ་ཉེ་དུ་་་་
རྣམས་བསགས་ནས། འདི་ངའི་བུ་ཡིན་པ་ལ། སྟོར་ནས་ཡུན་རིང་དུ་ལོན་པའི་
གཏམ་བྱས་ནས། ད་ང་རྒས་པས་ཁྱེད་ཀྱིས་ང་ལ་ཇི་ལྟར་བྱེད་པ་བཞིན་དུ་
འདི་ལ་གྱིས་ཤིག་བྱས་ནས། དབང་ཕྱུག་ལ་དབང་བྱེད་དུ་བཅུག་པ་བཞིན་
ནོ། །ཡང་རྒྱ་མཚོར་འཇུག་པ་ཀུན་དང་པོ་ནས་ཆུ་གཏིང་རིང་པོར་ཞུགས་ནས་
བྲེད་ནས་ཟློག་པར་འགྱུར་བས། དང་པོ་ཆུ་པུས་ནུབ་ཙམ་ནས་རིམ་གྱིས་་་་་
*·330.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གོམས་པར་བྱས་པས། ཕྱིས་སྐེ་ལྡིང་ལ་ཡང་འཇིགས་པ་མེད་པར་པད་ཀྱིས་
ཆོད་པ་བཞིན་དུ། དང་པོ་ཐབས་རྣམས་བརྟན་པར་བྱས་ནས་སྟོང་པ་ཉིད་ལ་
བསླབས་ན། ཆད་ལྟར་འགྱུར་བ་དང་སྤོང་བའི་དོགས་པ་མེད་པས་ན། སླ་བས་
འཇུག་པར་འགྱུར་ལ། དེ་ལས་བཟློག་ན་སླ་བས་འཇུག་པ་མ་ཡིན་ཏེ། གོང་གི་
ཉེས་དམིགས་གཉིས་ལས་གང་རུང་གཅིག་ཏུ་འགྱུར་གསུང༌། དེ་བས་ན་ཤེས་
རབ་ཐབས་དང་མ་བྲལ་བས་སློབ་དགོས་པས། ང་ལ་གས་་་
གཞན་གྱི་དྲིང་མི་འཇོག་པར་བྱ་བར་སྟོན་པ་ནི། བསླབ་བཏུས་ཡབ་སྲས་་་་
མཇལ་བའི་ཁུངས་དྲངས། གཞན་གྱི་དྲིང་ལ་མི་འཇོག་སྐབས་སུ། །བདག་ཅག་
གཞན་དྲིང་མི་འཇོག་པ་ནི། །འདི་ལྟར་དད་དང་བྱང་ཆུབ་སེམས་སོགས། །
བརྟན་བསྒོམ་འདི་ནས་གསུངས་བཞིན་སློབ་ཅིང་། །ཡབ་སྲས་མཇལ་ནས་
གསུངས་པ་བཞིན་དུ། །དེ་ལྟར་མང་དུ་སོ་སོར་རྟོག་ལ། །གཙོ་བོར་ཐབས་ལ་
གནས་པར་བྱེད་ཅིང༌། །ཐབས་ཀྱང་སྣ་ཚོགས་ཚུལ་གྱིས་བྱང་ན། །གཅིག་གི་
བར་ཆད་གཅིག་གིས་སེལ་འགྱུར། །དེ་ཀུན་སྒྱུ་མར་ཤེས་པ་དག་གིས། །དེ་ལྟར་
ཐག་བཅད་ལམ་དེར་འཇུག་བྱ།།སྒུ་རུ་རུ་རུ་གཞན་དུ་མི་ཚོལ། །དེ་ལས་གཞན་
གྱིས་ཇི་སྐད་བསྟན་ཀྱང་། །གར་འགྲོའི་ལམ་དེ་ང་ཉིད་ཀྱིས་ཤེས། །འགྲོ་མྱོང་
མེད་ཀྱང་བེར་ཀ་དེར་སྟོན། །མི་གསུམ་ཁམས་ནས་དབུས་སུ་འོངས་བཞིན། །
བྱེད་ན་གཞན་དྲིང་མི་འཇོག་དེ་ཉིད། །ཅེས་གསུངས་སོ། །དེ་ཡང་བསླབ་
བཏུས་ནས་གསུངས་པའི་ཡབ་སྲས་མཇལ་བའི་མདོ་དེ་ཉིད། སློབ་དཔོན་ཀླུ་
སྒྲུབ་ཀྱིས་རིན་ཕྲེང་བར་ཁུངས་དྲངས་ནས་རྒྱལ་པོ་ལ་གསུངས་པ་སྟེ། ཇི་ལྟར་
ཆུ་ཤིང་ཡན་ལག་དག །མ་ལུས་བཅས་ཏེ་བཤིག་བྱས་ན། །ཅི་ཡང་མེད་ལྟར་
སྐྱེས་བུ་ཡང་། །ཁམས་བཅས་བཤིག་ན་དེ་དང་འདྲ། །ཆོས་རྣམས་ཐམས་ཅད་
བདག་མེད་ཅེས། །དེ་ཕྱིར་རྒྱལ་བ་རྣམས་ཀྱིས་གསུངས། ཁམས་དྲུག་དེ་ཀུན་
བདག་མེད་པར། །ཁྱོད་ལ་གཏན་ལ་ཕབ་པ་ཡིན། །ཁྱོད་ནི་རྟག་ཏུ་ཐམས་ཅད་
•331.

ཇོ་བོ་ལྷ་འབྲི་སྒང་པས་མཛད།
ལ། །ལེགས་པར་བརྟགས་ཏེ་མཛད་པ་དང་། །ཡང་དག་ཇི་བཞིན་དོན་
གཟིགས་པས། །གཞན་གྱི་དྲིང་མི་འཇོག་པར་མཛོད།།ཅེས་པའི་སྐབས་སུ་དགེ་
བཤེས་དེའི་ཞལ་ནས། སློབ་དཔོན་གྱིས་རྒྱལ་པོ་ལ་གསུངས་པ་བཞིན་དུ། རང་
ཅག་ཀྱང་གཞན་གྱིས་དྲིང་ལ་མི་འཇོག་པར་བྱེད་ན་འདི་ལྟར། རྒྱལ་དང་རྒྱལ་
བའི་ཆོས་ལ་དད་གྱུར་ཅིང་། །རྒྱས་སྲས་རྣམས་ཀྱི་སྤྱོད་ལ་དད་བྱེད་པ། །བྱང་
ཆུབ་བླ་ན་མེད་ལ་དད་གྱུར་ན། །སྐྱེས་བུ་ཆེན་པོ་རྣམས་ཀྱི་སེམས་སྐྱེའོ། །ཞེས་
པའི་ཚུལ་གྱིས་རྩ་བ་དད་པ་བརྟན་པ་ནས། སྨོན་འཇུག་གཉིས་སུ་སེམས་་་་་་་
བསྐྱེད་ནས། དེའི་སྤྱོད་པ་ཆོས་བཞི་གསུམ་བཅུ་གཉིས་ཉམས་སུ་བླངས་ནས།
དེ་དག་མི་ཉམས་པར་བརྟན་པར་བསྒོམ་སྟེ། ཐབས་བརྟན་ནས་ཤེས་རབ་
སྒོམ་པར་བྱེད་པའི་ཚུལ་འདི་ཉིད་ནས་གསུངས་པ་ཁོ་ན་བཞིན་དུ་སློབ་ཅིང་།
ཤེས་རབ་ཀྱིས་ཆོས་རྣམས་ལ་སོ་སོར་རྟོག་ལུགས་ཀྱང་། ཡབ་སྲས་མཇལ་བ་
ནས། སྐྱེས་བུ་གང་ཟག་འདི་ནི་ཁམས་དྲུག་པ། རེག་པའི་སྐྱེ་མཆེད་དྲུག་པ།
ཡིད་ཀྱི་ཉེ་བར་སྤྱོད་པ་བཅོ་བརྒྱད་པ་སྟེ་ཟེར་ནས། དེ་དག་རང་བཞིན་མེད་
པ་ལ་དཔེ་མང་པོའི་སྒོ་ནས། དང་པོ་སྐྱེ་བའི་དུས་ན་གང་ནས་ཀྱང་མ་འོངས།
ཐ་མ་འགག་པའི་དུས་ན་གར་ཡང་མི་འགྲོ་བར་གསུངས་པ་བཞིན་དུ། ལན་
མང་དུ་ཆོས་རྣམས་ཀྱི་རང་བཞིན་ལ་སོ་སོར་རྟོག་ལ། ཐབས་ཤེས་གཉིས་ཀྱང་
གཙོ་བོར་དད་པ་དང་བྱང་ཆུབ་ཀྱི་སེམས་ལ་སོགས་པའི་ཐབས་ལ་གནས་་་་་
པར་བྱེད་ཅིང་། ཐབས་ཀྱང་ཕྱོགས་གཅིག་ཏུ་བྱས་པས་མི་འོང་བས། དཀོན་
མཆོག་མཆོད་པ། དགེ་འདུན་ལ་བསྙེན་བཀུར། འབྱུང་པོའི་གཏོར་མ། ཚ་ཚ་
བའ་
བཟླས་བརྗོད།
གཅིག་ལ་ཞུགས་པས། གཅིག་གི་བར་ཆད་གཅིག་གིས་སེལ་བར་འགྱུར་བས་
དེ་ལྟར་བྱ། དེ་ལྟར་བྱས་པའི་རྗེས་ལ། དེ་ཐམས་ཅད་སྒྱུ་མ་ལྟ་བུར་འཁོར་
གསུམ་མི་དམིགས་པས་ཟིན་པར་བྱས་ནས། དེ་ལྟར་བློ་ཐག་བཅད་ལ་ཐབས་
·332.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཤེས་ཟུང་དུ་འབྲེལ་བའི་ལམ་དེར་འཇུག་པར་བྱེད་པ་ལས། སྒུ་རུ་རུ་བྱས་ནས་
གཞན་དུ་རྩ་དང་ཐིག་ལེ་དང་འཁོར་ལོ་ལ་སོགས་པའི་མན་ངག་མི་ཚོལ་བ་དེ་
ལ་གཞན་གྱིས། དེ་ལྟར་བྱས་པས་ཅི་འོང་། ཁྱོད་གསོན་རབས་ཆད་དུ་བཅུག་
པ་རང་ཡིན། སྐད་ཅིག་ལ་འཚང་རྒྱ་བའི་ཐབས་ཡོད་པས། འདི་ལྟར་གྱིས་བྱས་
ནས་བཟློག་ཀྱང་མི་བཟློག་སྟེ། ཤེས་རབ་ལྡན་པ་བློས་མི་འཕྲོགས། །གཞན་གྱི་
དྲིང་མི་འཇོག་ཅིང་བརྟན། །སླུ་བས་མི་ཚུགས་རྒྱལ་པོ་སྟེ། །དེ་བས་ཤེས་རབ་
ལྷུར་བླངས་མཛོད། །ཅེས་གསུངས་པ་བཞིན་དུ་གཞན་གྱིས་བཀྲིར་མི་བཏུབ་
ས གར་འགྲོའི་ལམ་ང་རང་གིས་ཤེས། ལམ་འདིར་ཞུགས་པ་ལ་འབུབ་མེད་དེ།
རང་གིས་མ་ནུས་པ་ལས་མ་གཏོགས་པ། མ་ཆོག་པ་མེད་ཀྱིས་སྙམ་ནས། ལམ་
ངེས་པར་འཛིན་པ་ནི། དཔེར་ན་མི་གསུམ་ཁམས་ནས་དབུས་སུ་འོངས་པ་ལ།
འགྲོ་མ་མྱོང་བས། བྱང་ཐང་སྟོང་པ་ལ་ལམ་འཆོལ་གྱིས་དོགས་ནས། དབུས་
ནུབ་ཕྱོགས་ལ་ཡོད་ཟེར་བ་ལ་བརྟེན་ནས། དགོངས་མོ་ཉི་མ་ནུབ་པའི་ངོས་སུ་
བེར་ཀ་བསྟན་ནས་ཉལ། ནང་པར་བེར་ཀ་གར་བསྟན་པའི་ཕྱོགས་སུ་ཕྱིན་
པས་དབུས་སུ་ཕྱིན་ལོ། །དཔེ་དེ་བཞིན་དུ་རང་ཅག་ཀྱང་ཇོ་བོའི་བཀའ་བརྒྱུད་
འདི་ལ་བློ་སྦྱོང་བའི་དུས་ན། སུ་ཅི་ཟེར་ཡང་འདི་ལས་ལྷག་པ་མེད་ཀྱི། རང་གི་
རྒྱུད་ལ་མ་བཏུབ་ཀྱང་། ཆོས་འདི་ཡིན་གྱི་སྙམ་དུ་ཐག་བཅད་ནས་བྱེད་པ་ནི།
དཔེར་ན་རྐང་པ་ཆད་ཀྱང་འགྲེ་ལོག་བྱས་ནས་བསམ་ཡས་བལྟ་ཟེར་བ་དང་།
སོ་མེད་ཀྱང་རྙིལ་གྱིས་འབྲད་ཟེར་བའི་ཚུལ་དུ་ལམ་གཞན་མི་ཚོལ་བར་འདི་་་
ཉིད་ལ་འབད་ན། གཞན་གྱི་དྲིང་ལ་མི་འཇོག་པ་དེ་ཡིན་གསུང་། དེ་ཡན་ཆད་
ཀྱིས་ཤེས་རབ་བསྒོམ་པ་ལ་ཐབས་བརྟན་པོར་བྱེད་དགོས་པར་བསྟན་ནས།
ད་ནི་ཐབས་བརྟན་པ་དེས་ཤེས་རབ་སྒོམ་པར་སྟོན་པ་ནི། གོང་དུ་ཐབས་་་་
རྣམས་བརྟན་པར་གྱུར་པས།། །ཤེས་རབ་སློབ་ཚེ་འདི་ལྟར་ཡང་བསམ། །ལས་
འབྲས་སེམས་པའི་དུས་ནའང་འདི་ལྟར། །ཅི་ཡང་མིན་པའི་འཁྲུལ་པའི་ལས་
·333.

ཇོ་བོ་ལྷ་འབྲི་སྒང་པས་མཛད།།ད
ལས། །ཅི་ཡང་མིན་པའི་འཁྲུལ་པའི་འབྲས་བུ། །འཁྲུལ་པ་མ་བྲལ་བ་ལ་བསྙོན་
མེད། །སྐྱེ་བ་ནམ་མཁའ་ལྟ་བུར་ཤེས་ནས། །ལས་ཀྱི་སྐྱེ་བ་དང་བྲལ་གསུངས་
ཕྱིར། །རྨི་ལམ་ཆུས་ཁྱེར་སྡུག་བསྔལ་བཞིན་དུ། །འཁོར་བ་མཐའ་དག་སྡུག་
བསྔལ་ཀུན་ཀྱང་། །དེ་ལྟར་ཤེས་བྱ་འཁྲུལ་པ་ལས་བྱུང། །དེ་ཕྱིར་འཁྲུལ་པ་སྤོང་
བར་འབད་བྱ། །སེམས་ཅན་ཀུན་ཀྱང་དེ་འདྲར་ཤེས་པས། །འགྲོ་ལ་སྙིང་རྗེ་
ཆེན་པོ་བསྐྱེད་ལ། །ཀུན་གྱི་འཁྲུལ་ལ་སྤང་བར་བྱ་ཕྱིར། །བརྩོན་པ་བརྒྱ་འགྱུར་
དག་ཏུ་བྱ་རིགས། །དེ་ཡང་འཁོར་དང་མྱ་ངན་འདས་དང་། །དེ་ཐོབ་ལམ་ཡང་
འདི་ལྟར་ཤེས་བྱ། །སྒྱུ་མ་མཁན་པོས་བློན་པོ་བསླུས་བཞིན། །མཚོ་དང་དེ་རྒལ་
གྲུ་དང་མཉན་པ། །འཁྲུལ་པ་མ་བྲལ་བ་ལ་བསྙོན་མེད། །མ་འཁྲུལ་བ་ལ་གང་
ཡང་མ་ཡིན། །།དེ་ཡི་སྐབས་སུ་འདི་གཉིས་ཁུངས་དྲངས། །ནམ་མཁས་བྱས་
པའི་འདུད་པ་དེ་ནི། །ནམ་མཁའ་ཉིད་ཀྱིས་གྲོལ་བར་འགྱུར་རོ། །ཞེས་་
གསུངས་སོ། །ཡང་། བྱང་ཆུབ་ནམ་མཁའི་མཚན་ཉིད་དེ། །རྟོགས་པ་ཐམས་
ཅད་སྤངས་ཕྱིར་རོ། །གང་གིས་དེ་སེམས་བྱེད་པ་ནི། །བྱང་ཆུབ་སེམས་དཔའ་
ཞེས་བྱའོ། །ཞེས་ཀྱང་ཁུངས་དྲངས་གསུངས་པ་དེའོ། །ཞེས་གསུངས་སོ། །དེ་
ཡང་ཤེས་རབ་ལ་འཇུག་པའི་གོང་དུ། སྟོན་པའི་ཡོན་ཏན་ཤེས་པ་ནས་བཟུང་
ནས། བྱང་ཆུབ་ཀྱི་སེམས་བསྐྱེད་དེ་ཕ་རོལ་ཏུ་ཕྱིན་པ་དྲུག་ལ་སློབ་པར་བྱེད་
པ་ལ། བསམ་གཏན་མན་ཆད་ཐབས་ཀྱི་ཆ་ལ་གོམས་པར་བྱས་པས། སྟོང་པ་
ཉིད་བསྒོམས་ཀྱང་ཐབས་ལ་འདོར་དོགས་མེད་པར་བརྟན་པར་གྱུར་པ་ཅིག་་
གིས་ཤེས་རབ་སྟོང་པ་ཉིད་བསྒོམ་པའི་དུས་ན། འདི་ལྟར་ཐམས་ཅད་ཅི་ཡང་
མ་ཡིན་པར་བསམ་པར་བྱ་སྟེ། དགེ་བཤེས་སྟོན་པ་ལ་དབུ་མའི་ལྟ་བ་མཐར་
ཐུག་པ་གང་ལགས་ཞུས་པས། ཅི་ཡང་མ་ཡིན་པ་ཅིག་ཡིན་གསུང་སྐད། དེ་
ལས་འབྲས་ལ་མཚོན་ན། ལས་འབྲས་སེམས་པའི་དུས་ན་ཅི་ཡང་མ་ཡིན་པ་
བདག་མེད་པ་ལ་བདག་ཏུ་འཁྲུལ་ནས་ཆགས་སྡང་ལ་སོགས་པའི་ཉོན་མོངས་
·334·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པ་ཅི་ཡང་མ་ཡིན་པ་བྱུང་ནས། དེས་ཅི་ཡང་མ་ཡིན་པའི་ལས་་དདགེ་མི་དགེ་
བསགས་པས། ཅི་ཡང་མ་ཡིན་པའི་འཁྲུལ་པའི་འབྲས་བུ་བདེ་སྡུག་ཏུ་སྣང་བ་
འཁྲུལ་པ་མ་བྲལ་བ་རྣམས་ལ་བསྙོན་དུ་མེད་པར་ཡོད་ལ། དེ་དག་གི་རང་
བཞིན་ལ་བལྟས་ན། ལས་ཀྱང་ལས་ཀྱི་ངོ་བོ་ཉིད་ཀྱིས་སྟོང་ལ། འབྲས་བུ་ཡང་
འབྲས་བུའི་ངོ་བོ་ཉིད་ཀྱིས་སྟོང་པས་ན། ཅི་ཅང་མ་ཡིན་པ་བྱ་བར་འདུག་པ་
ཡིན་གསུང་། འོ་ན་རྒྱུ་འབྲས་ག་ན་བཏུབ་སྙམ་ན། ཅི་ཡང་མ་ཡིན་པས་རྒྱུ་
འབྲས་བཏུབ་པ་ནི། དཔེར་ན་ཤེས་པ་གཉིས་ཀྱིས་བསླད་པས་སྒོ་ལྔའི་དབང་
ཤེས་ནི་འགགས། ཡིད་ཀྱི་རྣམ་པར་ཤེས་པ་མ་འགགས་པར། འཁྲུལ་ནས་རྨི་
ལམ་དུ་ཆུ་ཆེན་པོ་དང༌། ས་ཁྱེར་བའི་སྡུག་བསྔལ་དང་། དེ་ལས་ཐར་བར་
བྱེད་པའི་འབད་བརྩོན་དང༌། གཞན་གྱིས་ཆུ་ནས་བཏོན་པའི་བདེ་བ་ལ་་་་་
སོགས་པ་མེད་བཞིན་དུ་གཉིད་མ་སད་རིང་ལ་བསྙོན་དུ་མེད་པར་སྣང་བ་་་་་་
ལྟར། 。-:མ་རིག་པའི་གཉིད་ཀྱིས་འཁྲུལ་པ་དང་མ་བྲལ་བ་རྣམས་ལ། ལས་དགེ་
སྡིག་གི་འབྲས་བུ་བདེ་སྡུག་གྲུབ་པ་མེད་བཞིན་དུ། ཀུན་རྫོབ་ཏུ་ཉོན་མོངས་པ་
འཁྲུལ་པའི་སྣང་བ་ལས་འཁྲུལ་པ་སྐྱེ། དེས་འཁོར་བའི་བདེ་སྡུག་སྐྱེད་དེ་་་་་་
ཁམས་གསུམ་འཁོར་བར་འགལ་མེ་བཞིན་དུ་འཁོར་བའི་སྡུག་བསྔལ་བྱུང་་
བར་ཤེས་པར་བྱས་ལ། ཅི་ཡང་མ་ཡིན་པའི་སྡིག་པ་ལས་བཟློག་པར་བྱ། O
ཡང་མ་ཡིན་པའི་སྡུག་བསྔལ་ལས་ཡིད་འབྱུང་བར་བྱ་སྟེ། དངོས་པོ་མེད་པ་ལ་
ཡོད་པར་འཛིན་པའི་འཁྲུལ་པ་སྤོང་བའི་ཕྱིར། མགོ་འམ་གོས་ལ་མེ་ཤོར་བ་
གསོད་པ་བས་རིངས་པའི་བརྩོན་འགྲུས་ཀྱིས་འབད་པར་བྱས་པས། ཐམས་
ཅད་ཅི་ཡང་མ་ཡིན་པར་ཤེས་ནས་གཉིད་སད་ན། ཆུས་ཁྱེར་བའི་སྡུག་བསྔལ་
དང་བྲལ་བ་བཞིན་དུ་འཁོར་བ་མཐའ་དག་གི་སྡུག་བསྔལ་མི་འབྱུང་གསུང་།
དེ་ཡང་ཐོས་པས་ཤེས་པ་ཙམ་ལ་མི་བྱ་ཡི། སྒོམ་པས་རྟོགས་པས་སྐྱེ་བ་ནམ་
མཁའ་ལྟ་བུར་ཤེས་པ་སྟེ། ཅི་ཡང་མ་ཡིན་པ་བསྒོམས་པས། ཅི་ཡང་མ་ཡིན་
·335.

ཇོ་བོ་ལྷ་འབྲི་སྒང་པས་མཛད།
པའི་མ་རིག་པའི་གཉིད་སད་པས་བདེན་པ་མཐོང་ནས་སྲིད་པར་འཕེན་པའི་
ལས་མི་གསོག་པའི་ཕྱིར་རོ། །དེས་སྐྱེས་བུ་འབྲིང་མན་ཆད་ཀྱི་དབང་དུ་བྱས་
ནས་བསྟན་པའོ། །ད་ནི་སྐྱེས་བུ་མཆོག་གི་དབང་དུ་བྱས་པ་ནི། རང་ཅི་ཡང་མ་
ཡིན་པས་སྡུག་བསྔལ་བ་ལྟར། སེམས་ཅན་རྣམས་ཀྱང་དོན་མེད་པའི་སྡུག་
བསྔལ་གྱིས་ཉམ་ཐག་སྟེ། ཕྱིན་ཅི་ལོག་གིས་སྨྱོན་པ་བཞིན་དུ་སོང་བའི་འགྲོ་བ་
རྣམས་ལ་རང་གི་ཉམས་ལ་དཔགས་པའི་སྙིང་རྗེ་ཆེན་པོ་ཤས་མི་བཟོད་པ་
བསྐྱེད་ལ། སེམས་ཅན་ཀུན་གྱི་འཁྲུལ་པ་སྤང་བའི་ཕྱིར། ཉན་ཐོས་རང་ཞི་བ་
དོན་དུ་གཉེར་བའི་བརྩོན་འགྲུས་པས་བརྒྱ་འགྱུར་དུ་བྱ་བར་རིགས་ཏེ།
སེམས་ཅན་ཁུར་ཆེན་མགོ་ལ་ཁྱེར་བ་ཡི། །སེམས་དཔའ་མཆོག་ནི་དལ་གྱིས་
འགྲོ་མི་མཛེས། །བདག་གཞན་སྣ་ཚོགས་འཆིང་བས་རབ་བཅིངས་པས། །
བརྩོན་པ་བརྒྱ་འགྱུར་དག་ཏུ་བྱ་བའི་རིགས། །ཞེས་གསུངས་པ་བཞིན་ནོ། །དེ་
ལྟ་བུའི་བརྩོན་འགྲུས་ཀྱིས་སྤང་བར་བྱ་བའི་འཁོར་བ་སྡུག་བསྔལ་གྱི་རང་
བཞིན་དང། ཐོབ་པར་བྱ་བའམ་མངོན་དུ་བྱ་བ་མྱ་ངན་ལས་འདས་པའི་་་་་
མཚན་ཉིད་དང་། དེ་ཐོབ་པར་བྱེད་པའི་ཐབས་ལམ་གྱི་ངོ་བོ་གསུམ་ཡང་། སྒྱུ་
མ་མཁན་གྱི་སྒྱུ་མ་ལྟ་བུར་ཤེས་པར་བྱ་སྟེ། དཔེར་ན་རྒྱལ་པོ་ཅིག་ལ་བློན་པོ་
བྱེད་ངན་པ་ཅིག་ཡོད་པ་ལ། ལན་ཅིག་རྒྱལ་པོ་དང་གཉིས་མཁར་ཅིག་གི་ཁ་
ན་བསྡད་ཡོད་པ་ལ། སྒྱུ་མའི་མཁན་པོ་ཅིག་གིས་ལུང་པ་ཆུས་གང་བར་སྤྲུལ་
ནས། མཁར་གྱི་བདེ་ལ་ཆུ་ལྷུང་ལྷུང་བྱུང་བ་དང༌། མཉན་པ་ཅིག་གྲུར་ཞུགས་
ནས་སྐྱ་བ་འདེབས་ཤིང་མཁར་གྱི་རྩར་འོངས་པ་དང༌། མཉན་པ་ན་རེ། སྔོན
ལ་བློན་པོ་ཞུགས་ཤིག་ཟེར་ནས་བློན་པོས་ཞུགས་པ་དང་སྒྱུ་མ་ཞིག་ནས་་་་་་་་་
གཡང་དུ་ལྷུང་ནས་དེ་བསླུས་པ་ལྟ་བུ་དེ། སྒྱུ་མའི་སྦྱོར་སྔགས་ཐེབས་པ་ལ་དེ
དག་བསྙོན་མེད་དུ་ཡོད་ཀྱང་། སྔགས་མ་ཐེབས་པ་ལ་གང་ཡང་མེད་པ་ལྟར།
མ་རིག་པའི་འཁྲུལ་པ་དང་མ་བྲལ་བའི་རིང་ལ་རྒྱ་མཚོ་ལྟ་བུའི་འཁོར་བ་་་་་་་་
·336.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དང་། གྲུ་འགྲུལ་ལྟ་བུའི་རྟེན་གྱི་གང་ཟག་གྲུ་ལྟ་བུའི་ལམ་བསླབ་པ་གསུམ།
མཉན་པ་ལྟ་བུའི་དགེ་བའི་བཤེས་གཉེན་དང༌། ཕ་རོལ་གྱི་ངོགས་ལྟ་བུའི་མྱ་
ངན་ལས་འདས་པ་ཐམས་ཅད་ཅག་གེ་ཡོད་པ་ཡིན་ལ། མ་འཁྲུལ་བ་ལ་དེ་
རྣམས་གང་ཡང་གྲུབ་པ་མེད་པ་ཡིན་གསུང་། དེ་ལྟར་ཡིན་པར་ཅིས་ཤེས་ན།
དེའི་སྐབས་སུ་ཤེས་བྱེད་ཀྱི་ལུང་མདོ་དང་རྒྱུད་འདི་གཉིས་ཁུངས་དྲངས་ནས་
གསུངས་ཏེ། དེ་ཡང་འདི་ལྟར་སྤང་བྱ་འཁོར་བའི་རང་བཞིན་ནི་ནམ་མཁས་
བྱས་པའི་མདུད་པ་ལྟ་བུ་ཡིན་ཏེ། ཆོས་ཐམས་ཅད་གང་དུ་ཡང་མ་གྲུབ་པ་
ནམ་མཁའ་ལྟ་བུ་ལ། ཕྱིན་ཅི་ལོག་གི་རྣམ་རྟོག་གིས་གང་དུ་ཡང་བཟུང་ནས་
ཆགས་སྡང་གི་ཀུན་ནས་བསླངས་པའི་ལས་ཀྱིས་བསྐྱེད་པའི་འཁོཁོར་བའི་་་་་་་་
བསྡུག་བསྔལ་དེ་ནི། ནམ་མཁས་བྱས་པའི་མདུད་པའམ། དོགས་པའི་འདུ་
ཤེས་ཀྱི་དུག་ལངས་པ་ལྟ་བུ་ཡིན་ལ། ད་དེ་ལས་གྲོལ་བར་བྱེད་པའི་ཐབས་ནི།
ནམ་མཁའ་ལྟར་ཅིའི་ངོ་བོར་ཡང་མ་གྲུབ་པར་རྟོགས་པ་ཉིད་ཀྱིས་གྲོལ་བར་་་
འགྱུར་གྱི། སྤོང་རྒྱུ་ཅི་ཡང་མེད་དེ། དེ་ལྟར་གང་དུ་ཡང་མ་གྲུབ་པས་ནམ་
མཁའ་ལྟར་གྱུར་པ་དེ་ཉིད་མྱ་ངན་ལས་འདས་པའི་བྱང་ཆུབ་ཡིན་གྱི། ཐོབ་རྒྱུ་
ཅི་ཡང་མེད་པས་འཁོར་བ་དང་མྱ་ངན་ལས་འདས་པ་ཡང་རོ་གཅིག་པ་ཡན་་
ཐ་དད་མེད་གསུང་། འོ་ན་གང་དུ་ཡང་མ་གྲུབ་པའི་ནམ་མཁའ་ལྟ་བུ་དེ་ལ་
བྱང་ཆུབ་ཟེར་བ་ཅི་ཞེ་ན། ནམ་མཁའ་དང་བྱང་ཆུབ་པ་གཉིས་མཚན་ཉིད་
གཅིག་པ་སྟེ། ནམ་མཁའ་ཡང་མ་སྐྱེས་པ། བྱང་ཆུབ་ཀྱང་མ་སྐྱེས་པ། ནམ་
མཁའ་རྟོག་པ་དང་བྲལ་བ། བྱང་ཆུབ་ཀྱང་རྟོག་པ་དང་བྲལ་བ་ཡིན་པས་ན།
གང་ཟག་གང་གིས་རྟོག་པ་དང་བྲལ་བ་དེ་སེམས་པར་བྱེད་པ་དེ་ལ་ནི། བྱང་
ཆུབ་སེམས་དཔའ་ཞེས་ཀྱང་བྱ་སྟེ། དེ་ཡང་མོས་སྤྱོད་ཀྱི་དུས་ན་ནི་བྱང་ཆུབ་
ཀྱི་དོན་དུ་སེམས་པར་བྱེད་ལ། མཐོང་ལམ་སྐྱེས་ནས་ནི་བྱང་ཆུབ་ཉིད་སེམས་
བྱེད་པའོ། །དེ་ལྟ་བུའི་གནས་ལུགས་ཤེས་པའི་ཤེས་རབ་དེ་སྒོམ་པའི་དུས་ན་
·337.

ཇོ་བོ་ལྷ་འབྲི་སྒང་པས་མཛད།
གཞན་གྱི་ལུགས་སྤངས་ནས། རང་གི་ལུགས་སྒོམ་པར་སྟོན་པ་ནི། ཁ་ཅིག་ཐོས་
བསམ་དུས་ན་རིགས་པས། །རང་བཞིན་མེད་པར་གཏན་ལ་ཕབ་ནས། །སྒོམ་
དུས་མི་རྟོག་འབའ་ཞིག་སྒོམ་ཟེར། །དེ་ལྟར་ན་ནི་འབྲེལ་མེད་སྟོང་ཉིད། །
ལོགས་སུ་བསྒོམས་ཕྱིར་གཉེན་པོར་མི་འགྱུར། །དེ་ལྟ་བས་ན་སྒོམ་དུས་ཉིད་
ན། །གཅིག་དང་དུ་བྲལ་རྟེན་འབྲེལ་ལ་སོགས། །གང་ལ་གོམས་པས་སོ་སོར་
བརྟག་ཅིང་། །ཅུང་ཟད་མི་རྟོག་ཉིད་དུའང་གནས་བྱ། །དེ་ལྟར་བསྒོམས་ན་
ཉོན་མོངས་གཉེན་པོ། །ལྟ་ཅིག་རྗེས་སུ་འབྲང་བར་འདོད་ཅིང༌། །ཕ་རོལ་ཕྱིན་
ལུགས་སྤྱོད་པར་འདོད་པས། །ཤེས་རབ་བསྒོམ་པའི་ལུགས་ནི་དེ་ཡིན། །།དེ་
ཡང་གང་ཟག་བདག་མེད་གོམས་པས། །དེ་ནས་དེ་ལྟར་རྗེས་སུ་འཇུག་བྱ། །
ཞེས་གསུངས་སོ། །དེ་ཡང་ཁ་ཅིག་ན་རེ། ཐོས་བསམ་བྱེད་པའི་དུས་ན་བདག་
དང་ཆོས་དངོས་པོ་དང་། རྗེས་སུ་འཛིན་པ་དེ་རྟེན་འབྲེལ་ལམ་དུ་གཅིག་དུ་
བྲལ་ལ་སོགས་པའི་རིགས་པས་རང་བཞིན་མེད་པར་གཏན་ལ་ཕབ་ནས།
ཕྱིས་སྒོམ་པའི་དུས་ན་སྔར་གཏན་ལ་ཕབ་པའི་དོན་དེ་མི་སྒོམ་པར་དྲན་པ་་་་
བཀག་ནས་མི་རྟོག་པ་འབའ་ཞིག་ལ་ཙོམ་གྱིས་སྒོམ་ཟེར་ཏེ། དེ་ལྟར་བྱས་ན་
ནི་འབྲེལ་མེད་སྟོང་ཉིད་ལོགས་ནས་བསྒོམས་པར་འགྱུར་བའི་ཕྱིར།: ཉོན་་་་་་
མོངས་པའི་གཉེན་པོར་མི་འགྱུར་ཏེ། ང་དང་བདག་ཏུ་འཛིན་པ་ལོགས་སུ་
སོང་། སྟོང་པ་ལོགས་སུ་སོང་བས་སྟོང་པ་ཉིད་སྒོམ་པ་གྲལ་མགོ་ལ་འགྲོ་ཟེར་
ནས་འོང་སྟེ། དཔེར་ན་བྲག་ཕུག་ལྟ་བུ་སྲིན་པོ་ཡོད་པར་གྲགས་པ་ཅིག་ཏུ། མི་
ཅིག་ནུབ་མོ་ཉལ་བའི་དུས་ན་སྲིན་པོ་བྱུང་གིས་དོགས་པས། འདི་ན་སྲིན་པོ་
མེད་སྙམ་དུ་བསྒོམས་ཀྱང་། ནམ་མ་ལངས་ཀྱི་བར་དུ་སྲིན་པོའི་འཇིགས་པ་མི་
བཟློག་ལ། སྒྲོན་མེས་ལེགས་པར་བཙལ་བས་མ་རྙེད་པས། མེད་པར་སྒྲོ་
འདོགས་ཆོད་པ་ངང་གིས་འཇིགས་པ་མི་འབྱུང་བ་ལྟར་བདག་དང་ཆོས་སྟོང་
པ་ཡིན་ནོ་སྙམ་པ་ཙམ་གྱིས། བདག་དང་ཆོས་སུ་རྟོག་པའི་ཕྱིན་ཅི་ལོག་མི་
338.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བཟློག་གི །རིག་པས་དེའི་རང་བཞིན་བཙལ་བས་མ་རྙེད་པས། དེའི་ཕྱིན་ཅི་
ལོག་གི་རྟོག་པ་བཟློག་པ་ཡིན་པས། ཆོས་ནས་ཀྱང་། གང་ཞིག་ཆོས་ལ་བདག་
མེད་སོ་སོར་རྟོག །སོ་སོར་དེ་བརྟགས་གལ་ཏེ་སྒོམ་བྱེད་ན། །དེ་ནི་འབྲས་
བུ་མྱ་ངན་འདས་པའི་རྒྱུ། །ཆོས་གཞན་གང་གིས་འདི་དག་ཞི་མི་འགྱུར། །ཞེས་
གསུངས་ཏེ། པོ་ཏོ་པའི་ཞལ་ནས། སོ་སོར་རྟོག་པ་མེད་པར་དང་པོ་རང་ནས་
སྟོང་པ་ཉིད་ལ་ཅོམ་གྱིས་སོང་བ་དེས། སྟོང་པ་ཉིད་གཤའ་མ་དེ་དང་ཇེ་རིང་
ལ་སོང་བ་མིན་པ། དེས་ཉེར་འགྲོ་མི་སྲིད་གསུང་སྐད། དེ་བས་ན་མགོན་པོ་
བྱམས་པའི་ཞལ་ནས། ཡུལ་ནི་རྣམ་པ་གསུམ་པོ་རྒྱུ། །སྦྱོར་བ་བཞི་ཡི་བདག་
ཉིད་དང༌། །ཆོས་སྐུ་འཕྲིན་ལས་འབྲས་བུ་ནི། །དོན་བསྡུས་གཞན་ཏེ་རྣམ་པ་
གསུམ། །ཞེས་གསུངས་པ་ལྟར་ཡིན་པས། སྒོམ་པའི་དུས་ཉིད་ན་ཡང་། རང་གི་
ངོ་བོ་འགོག་པར་བྱེད་པའི་རིག་པ་གཅིག་དང་དུ་བྲལ་ལམ། སྐྱེ་བ་འགག་པར་
བྱེད་པའི་རྟེན་འབྲེལ་གཉིས་གང་ལ་གོམས་ཤིང་བློ་ལ་འབབ་པ་དེ་ཉིད་ཀྱིས།
ཉོན་མོངས་པ་གང་ལ་སྐྱེ་བའི་ཡུལ་དང་ཡུལ་ཅན་རྣམས་ལ་སོ་སོར་རྟོག་པའི་་
ཤེས་རབ་ཀྱིས། སོ་སོར་བརྟགས་ཤིང་བསལ་ཏེ་རྨང་མེད་པར་བྱས་ལ། དེ་ལྟར་
བརྟགས་པས་བདག་དང་ཆོས་མ་རྙེད་ཙ་ན། མ་རྙེད་པའི་ངང་དེ་ཉིད་ལ་ཅུང་
ཟད་ཅུང་ཟད་ཙམ་མི་རྟོག་པར་བཞག་ཅིང་། ཡང་རིག་པས་བརྟགས་ཤིང་
བསྒོམས་ན་ཉོན་མོངས་པའི་གཉེན་པོར་འགྱུར་བ་ཡིན་ཏེ། དགེ་བཤེས་རྣལ་
འབྱོར་པ་ཆེན་པོས། སྟོང་པ་ཉིད་བསྒོམས་པ་ན་མཚན་མའི་སྤྲོས་པ་བྱུང་བས།
དེ་སྤོང་བའི་མན་ངག་ཇོ་བོ་ལ་ཞུ་སྙམ་པ་དང་། རྨི་ལམ་དུ་འདི་སློབ་དཔོན་ཀླུ་
སྒྲུབ་ཀྱི་ཙམ་འབེའུ་ཡིན་པས་གོན་གསུང་བ་རྨིས་ནས་ཕྱིས་ཇོ་བོ་ལ་ཞུས་པས།
མཚན་མ་དང་དངོས་པོ་གང་ལ་འཕྲོས་པ་དེ་ཉིད་སོ་སོར་རྟོག་པས་སྟོང་པར་་
སྒོམས་གསུང་སྐད། སློབ་དཔོན་སངས་རྒྱས་ཡེ་ཤེས་ཞབས་ཀྱི་མན་ངག་ཀྱང་།
སོ་སོར་རྟོག་པ་སྒོམ་པ་འདི་ཡིན་ཏེ་བློའི་བོགས་ཤིན་ཏུ་ཆེ་བ་ཡིན་གསུང་། དེ་
·339.

ཇོ་བོ་ལྷ་འབྲི་སྒང་པས་མཛད།
བས་ན་རང་ཅག་ཇོ་བོ་རྗེ་ལྷ་ཅིག་གི་རྗེས་སུ་འབྲང་བར་འདོད་ཅིང་། ཐེག་པ་
ཆེན་པོ་ཕ་རོལ་ཏུ་ཕྱིན་པའི་ལུགས་ལ་སྤྱོད་པར་འདོད་པས་ཤེས་རབ་སྟོང་པ་་
ཉིད་བསྒོམ་པའི་ལུགས་ནི། ཆོས་རྣམས་ཀྱི་རང་བཞིན་ལ་སོ་སོར་བརྟགས་་་་
ཤིང་སྒོམ་པ་འདི་ཡིན་གསུང་། དེ་ཡང་སྔོན་དུ་གང་ཟག་གི་བདག་མེད་མ་་་་་
བསྒོམས་པར། ཆོས་ཀྱི་བདག་མེད་བསྒོམས་ཀྱང་རྒྱ་མཚོར་སྣག་ཚའི་རྡོག་པོ་
བོར་བ་ལྟར། བདག་ལོགས་གཅིག་ཏུ་ལུས་ནས་སྟོང་པ་ཉིད་སྒོམ་པའི་སྒོམ་
ཆེན་ཡིན་སྙམ་ནས་ང་རྒྱལ་སྐྱེ་སྟེ། ང་དང་མ་བྲལ་བའི་སྟོང་པ་ཉིད་སྒོམ་པ་ནི།
ཉེས་པ་ཐམས་ཅད་ཀྱི་རྩ་བ་ཡིན་པས། བདག་ཏུ་འཛིན་པ་བཟློག་པའི་ཕྱིར། །
ཕུང་པོ་ཁམས་སོགས་བསྟན་པ་ཡིན། །ཞེས་པའི་ཚུལ་གྱིས་གང་ཟག་གི་བདག་
མེད་བསྒོམས་ལ། དེ་ནས་སོ་སོར་རྟོག་པས་བཙལ་ནས་གང་ཡང་མ་རྙེད་པའི་
དོན་ཆོས་ཀྱི་བདག་མེད་ལ་དེ་ལྟར་འཇུག་པར་བྱའོ་གསུང༌། འོ་ན་དེ་ལྟར་
བདག་མེད་བསྒོམས་པ་ལ་དགོས་པ་ཅི་ཡོད་སྙམ་ན། བདག་ཏུ་འཛིན་པས་ནི་
འཁོར་བར་སྐྱེ་ལ། བདག་མེད་བསྒོམས་པས་ནི་མྱ་ངན་ལས་འདས་པ་ཐོབ་
པས། དེ་སྒོམ་པ་ལ་འབད་པར་སྟོན་པ་ནི། འཁོར་བའི་རྒྱུ་གཙོ་བོ་མ་རིག་ཡིན་
ཏེ། །དེ་ཡང་བདག་མེད་བདག་ལྟ་གཙོ་བོ། །ཚེ་འདིར་བདག་བདེ་འདོད་པས་
ངན་སོང་། །ཕྱི་མར་བདག་བདེ་འདོད་པས་ལྷ་མི། །བདག་ཞི་བདེ་འདོད་
གཟུགས་དང་གཟུགས་མེད། །བདག་མེད་པ་ལ་མྱ་ངན་འདས་པ། །དེ་ཕྱིར་
བདག་ལྟ་གཞོམ་ལ་འབད་བྱ། །ཞེས་གསུངས་སོ། །དེ་ཡང་ཁམས་གསུམ་འཁོར་
བར་སྐྱེ་བའི་རྒྱུ་ལས་དང་ཉོན་མོངས་པ་གཉིས་ཡིན་པ་ལས། དེ་ཡང་ཉོན་་་་་
མོངས་པ་མེད་ན་ལས་ཡོད་ཀྱང་འབྲས་བུ་འབྱིན་མི་ནུས་པས། གཙོ་བོ་ཉོན་
མོངས་པ་ཡིན། ཉོན་མོངས་པ་མ་རིག་པ་སྲེད་ལེན་གསུམ་ལས་གཙོ་བོ་མ་རིག་
པ་ཡིན། མ་རིག་པའི་ངོ་བོ་ཡང་ཕྱིན་ཅི་ལོག་བཞི་ལས། གཙོ་བོ་བདག་མེད་པ་
ལ་བདག་ཏུ་ལྟ་བ་སྟེ། དེ་ཡོད་པ་ནི་འཁོར་བར་སྐྱེ་ལ། དེ་དང་བྲལ་བ་ནི་མྱ་
.340.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ངན་ལས་འདས་པས་སོ། །དེ་ཉིད་ཇི་ལྟ་བུ་ཡིན་ན། འདི་ལྟར་ཕུང་པོ་བདག་
མེད་པ་ལ་བདག་ཏུ་བཟུང་ནས། བདག་ཚེ་འདི་ལ་བདེ་བར་འདོད་ནས། མི་
དགེ་བ་སྤྱད་པས་ཕྱི་མ་ལ་ངན་སོང་གསུམ་དུ་ལྟུང་ལ། ཕྱི་མ་ལ་བདེ་བ་འདོད་
ནས་ཟག་བཅས་ཀྱི་དགེ་བ་སྦྱིན་པ་དང་། ཚུལ་ཁྲིམས་དང་བཟོད་པ་གསུམ་
སྤྱད་པས། འདོད་ཁམས་ཀྱི་ལྷ་དང་མིར་སྐྱེ། བདག་ཏིང་ངེ་འཛིན་གྱི་ཞི་བདེ་
ཐོབ་པར་འདོད་ནས། རྒྱུ་སྙོམས་འཇུག་གི་ཏིང་འཛིན་བསྒོམས་པས། གཟུགས་
དང་གཟུགས་མེད་ཀྱི་ལྷར་སྐྱེ་བས་ན། འཁོར་བའི་རྒྱུའི་གཙོ་བོ་ཡིན་ནོ། །དེ་ལ་
བདག་མེད་པ་ལ་གོམས་པར་བྱས་པས། བདག་མེད་མངོན་སུམ་དུ་རྟོགས་ཙ་
ན། ཆགས་སྡང་གི་ཉོན་མོངས་པ་མི་སྐྱེ་བས། ལས་མི་གསོག་པས་འཁོར་བར་
སྐྱེ་བ་མི་ལེན་པ་ཡིན། ཉན་ཐོས་ཀྱི་མྱ་ངན་ལས་འདས་པ་ཡིན་ལ། དེ་ཉིད་ལ་
སྙིང་རྗེས་གྲོགས་བྱས་པ་ནི། ཐེག་པ་ཆེན་པོའི་མི་གནས་པའི་མྱ་ངན་ལས་་་་
འདས་པ་ཡིན་ལ། དེའི་ཕྱིར་ན་མི་རྟག་པ་དང་དུ་མ་ལ་སོགས་པའི་གཉེན་
པོས་བདག་ཏུ་ལྟ་བའི་མ་རིག་པ་གཞོམ་པ་ལ་བརྩོན་པས་འབད་པར་བྱའོ་་
གསུང་། དེ་ལྟར་བདག་རྟག་པར་ལྟ་བའི་གཉེན་པོར་བདག་མེད་བསྒོམས་
པས་མེད་པར་འཛིན་ན་ཡང་ཆད་ལྟར་འགྱུར་བས། རྟག་ཆད་དུ་འཛིན་པའི་
ལྟ་བ་ངན་པ་རྟེན་འབྲེལ་བསྒོམས་པས་སྤོང་བས་ན། དེ་སྒོམ་པ་ལ་འབད་པར་
སྟོན་པ་ནི། རྟག་དང་ཆད་སོགས་ལྟ་ངན་སེལ་བ། །རྟེན་ཅིང་འབྲེལ་འབྱུང་
བསྒོམས་པས་ཡིན་ཏེ། །དེ་ཡང་གྲངས་ཙམ་བགྲངས་པས་མ་ཡིན། །མན་ངག་
གསུམ་གྱིས་བསམ་པར་བྱ་སྟེ། །རྟག་མིན་ཆད་མིན་རྐྱེན་ཉིད་འདི་ཙམ། །ཕ་
རོལ་འདི་མི་འགྲོ་བས་རྟག་མིན། །འདི་མེད་ཕ་རོལ་མིན་པས་ཆད་མིན།།རྐྱེན་
འདུས་ཙམ་ལས་གཞན་མེད་བྱས་མིན། །རྟག་ཏུ་དེ་ལྟར་སེམས་ལ་འཇུག་ན། །
རྟག་དང་ཆད་སོགས་ལྟ་ངན་དེས་སེལ། །སྟོང་པ་ཉིད་ཀྱང་མྱུར་དུ་རྟོགས་་
འགྱུར། །ཞེས་གསུངས་སོ། །དེ་ཡང་འཇིག་ཚོགས་ལ་ལྟ་བས་ཕུང་པོ་ལ་བདག་
·341·

ཇོ་བོ་ལྷ་འབྲི་སྒང་པས་མཛད། ¿ེ
ཏུ་བཟུང་ན། །མཐར་འཛིན་གྱི་ལྟ་བས་རྟག་ཆད་དུ་འཛིན་ལ། རྟག་ཆད་
གཉིས་ཀྱིས་གཞི་བཟུང་བས་ལྟ་བ་ངན་པ་དྲུག་ཅུ་རྩ་གཉིས་འབྱུང་བས། དེ་
སེལ་བར་བྱེད་པའི་ཐབས་ནི་རྟེན་འབྲེལ་བསྒོམ་པ་ཡིན་ཏེ། དེ་ཡང་མ་རིག་
པའི་རྐྱེན་གྱིས་འདུ་བྱེད་ལ་སོགས་པ་གྲངས་ཙམ་ཚིག་ཙམ་དུ་འགྲངས་པས་་་་
ལྟ་ངན་སེལ་བ་མ་ཡིན། མན་ངག་གསུམ་གྱི་སྒོ་ནས་བསམས་ན་དེ་སེལ་བ་
ཡིན་ཏེ། དེ་ཡང་གང་ཡིན་ན། རྟག་མིན་ཆད་མིན་རྐྱེན་ཉིད་འདི་ཙམ་དུ་
བསམ་པའོ། །དེ་ཡང་ཚེ་འདིའི་ལས་དང་ཉོན་མོངས་པའི་རྒྱུ་རྐྱེན་འདུས་པ་
ལས། ཕྱི་མའི་ཉེར་ལེན་གྱི་ཕུང་པོ་འདི་འབྱུང་། ཡང་འདིའི་རྒྱུ་རྐྱེན་དེ་ཕྱི་མའི་
འབྲས་བུ་ལ་འཕོས་པ་མེད་པས་ན་རྟག་མིན་ལ་འདིའི་རྒྱུ་རྐྱེན་མེད་པར་ཕྱི་་་་་་
མའི་ཕུང་པོ་མི་འབྱུང་བས་ན་ཆད་པ་མ་ཡིན། དེ་ལྟར་རྒྱུ་རྐྱེན་འདུས་པ་ཙམ་
ལས་འབྲས་བུ་འབྱུང་བ་མ་གཏོགས་པ། བློ་སྔོན་དུ་གཏོང་བའི་བྱེད་པ་པོ་་་་་་
ཁ་སས་དེ་
ལྟར་རྟག་ཏུ་སེམས་པ་ལ་འཇུག་ན། རྟག་ཆད་ཀྱི་གཞི་བཟུང་བའི་ལྟ་ངན་་་་་
ཐམས་ཅད་སེལ་ཏེ། རྐྱེན་ཉིད་འདི་པ་འདི་ཤེས་ན། །ལྟ་བ་ངན་པའི་དགྲ་ཀུན་
སེལ།།ཞེས་གསུངས་པ་བཞིན་ནོ། །དེ་སེལ་བར་མ་ཟད་སྟོང་པ་ཉིད་ཀྱང་མྱུར་
དུ་རྟོགས་ཏེ། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་
ཡོད་མ་ཡིན། །རྐྱེན་ལ་གང་ལྟོས་དེ་ནི་སྟོང་ཉིད་གསུངས། །གང་ཞིག་སྟོང་ཉིད་
ཤེས་དེ་བག་ཡོད་ཡིན། །ཞེས་པ་བཞིན་དུ་རྟེན་འབྲེལ་ཡིན་པའི་ཕྱིར་ན། རང་
བཞིན་མེད་པ་ཡིན། གལ་ཏེ་རང་བཞིན་ཡོད་ན། རྒྱུ་རྐྱེན་ལ་ལྟོས་པར་མི་
རིགས་སོ། །དེ་ལྟར་ན། རྒྱུ་མེད་གཞན་ལ་མི་ལྟོས་ཕྱིར། །རྟག་ཏུ་ཡོད་པའམ་
མེད་པར་འགྱུར། །དངོས་པོ་རྣམས་ནི་རེས་འགའ་ཞིག །འབྱུང་བ་ལྟོས་པ་ལས་
ཡིན་ནོ། །ཞེས་གསུངས་པས་ན། རྟེན་འབྲེལ་ཡིན་པའི་ཕྱིར། རང་བཞིན་མེད་
པ་ཡིན་པར་གྲུབ་པས། རྟེན་འབྲེལ་ཡིན་པ་བསམས་ན་སྟོང་པ་ཉིད་དུ་སྒྲོག་
·342·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རང་བརྡལ་དུ་འགྲོ་བས། ཇོ་བོའི་ཞལ་ནས་རིག་པའི་ནང་ནས་རྟེན་འབྲེལ་ཁོ་
ན་རྣོ་བ་ཡིན་གསུང་སྐད། སློབ་དཔོན་གྱིས་ཀྱང་། རྟེན་ཅིང་འབྲེལ་པར་འབྱུང་
འདི་རྒྱལ་བ་ཡི། །གསུང་གི་མཛོད་ཀྱིས་གཅེས་པ་ཟབ་མོ་ཡིན། །ཞེས་གསུངས་
ལ། རྟེན་འབྲེལ་ཟབ་མོ་ཆོས་ཀྱི་ཁུང་པ་ཡིན། །ཞེས་གསུངས། མདོ་ལས་ཀྱང་
སུས་རྟེན་ཅིང་འབྲེལ་པར་འབྱུང་བ་མཐོང་བ་དེས་ཆོས་མཐོང་ངོ་། །ཆོས་་་་
མཐོང་བ་དེས་སངས་རྒྱས་མཐོང་ངོ༌། །ཞེས་གསུངས། དགེ་བཤེས་ཕུ་ཆུང་བ་
ཀུན། རྟེན་འབྲེལ་ཁོ་ན་ལ་བརྟེན་ནས་བློ་སྦྱོང་མཛད་པ་ཡིན་པས། རང་ཅག་
ཀྱང་འདི་བསམ་པ་གལ་ཆེ་གསུང༌། དེ་ལྟར་རྟེན་འབྲེལ་བསམས་པས་རྟག་
ཆད་དང་བྲལ་བ་དེ་ཉིད་དབུ་མའི་ལམ་ཡིན་པས། དེ་སྟོན་པ་ནི། རིན་ཆེན་
ཕྲེང་བའི་སྤེལ་མའི་སྐབས་སུ། དབུ་མ་ཞེས་བྱའི་དོན་ཡང་འདི་སྟེ། །ཡོད་མེད་
མཐའ་ལས་འདས་ཕྱིར་དབུ་མ། །ཆོས་རྣམས་ངོ་བོ་ཉིད་ཀྱིས་ཡོད་མིན། །ཡོད་
པ་མེད་པས་མེད་པའང་ཡོད་མིན། །དེ་ཕྱིར་ཡོད་མེད་མཐའ་འདས་དབུ་མ། །
ཡང་ན་དངོས་རྣམས་ཐ་སྙད་དུ་ཡོད། །མེད་མིན་དོན་དམ་མེད་པས་ཡོད་་་་་
མིན། །དེ་ཕྱིར་ཡོད་མེད་མཐའ་འདས་དབུ་མ། །ཞེས་གསུངས། དབུ་མའི་དོན་
ནི་དེའི། ཞེས་གསུངས་སོ། །དེ་ཡང་རིན་ཆེན་ཕྲེང་བའི་སྤེལ་མའི་སྐབས་ཀྱི་
ལེའུ་ནས། དེ་ལྟར་དམ་པའི་དོན་དུ་ན། །འཇིག་རྟེན་འདི་ནི་བདེན་བརྫུན་
འདས། །དེ་ཉིད་ཕྱིར་ན་ཡང་དག་ཏུ། །ཡོད་ཅེས་མེད་ཅེས་ཞལ་མི་བཞེས། །
ཞེས་པའི་སྐབས་སུ་འདི་གསུངས་ཏེ། དབུ་མ་ཞེས་བྱ་བའི་ངེས་ཚིག་གི་དོན་ནི་
ཡོད་མེད་གཉིས་ཀྱི་མཐའ་ལས་འདས་པ་ལ་ཟེར་བ་ཡིན་པས། དེ་ཇི་ལྟར་་་་་
མཐའ་ལས་འདས་པའི་ཚུལ་ལ། དོན་དམ་གྱི་ཆ་ནས་བྱས་ན། ཕུང་པོ་ཁམས་
དང་སྐྱེ་མཆེད་ཀྱི་ཆོས་རྣམས་རང་གི་གཤིས་སམ་ངོ་བོ་ཉིད་ཀྱིས་ཡོད་མ་མྱོང་་
བས་ཡོད་པའི་མཐའ་ལས་འདས། འོ་ན་ཡོད་པ་མ་གྲུབ་པའི་ཤུལ་དུ་མེད་པར་
སོང་ངམ་སྙམ་ན། ཡོད་མེད་གཉིས་སྟོས་པ་ཡིན་པས། ལྟོས་ས་ཡོད་པ་མ་གྲུབ་
·343·

ཇོ་བོ་ལྷ་འབྲི་སྒང་པས་མཛད།
པས། ལྟོས་ཆོས་མེད་པ་ཡང་མ་གྲུབ་སྟེ། སྔར་ཡོད་པ་མ་གྲུབ་པས་ཕྱིར་མེད་
པར་འགྲོ་རྒྱུ་མེད་པས། མེད་པའི་མཐའ་ལས་འདས་པ་སྟེ། དེས་ན་གང་དུ་
ཡང་ཁས་བླང་དུ་མེད་པས་ཤིན་ཏུ་ཟབ་པར་བསྟན་པ་ཡིན་ནོ། །ཡང་ན་ཀུན་
རྫོབ་ཀྱི་ཆ་ནས་བྱས་ན། ཕུང་པོ་ལ་སོགས་པའི་དངོས་པོ་རྣམས་ཐ་སྙད་ཙམ་
དུ་ཡོད་པས་མེད་པ་མ་ཡིན་ཏེ། སྐུར་འདེབས་ཀྱི་མཐའ་ལས་གྲོལ་ལོ། །དོན་
དམ་པར་གང་ཡང་གྲུབ་པ་མེད་པས་ཡོད་པ་མ་ཡིན་ཏེ། སྒྲོ་འདོགས་ཀྱི་མཐའ་
ལས་གྲོལ་བས་ན་དབུ་མའི་ངེས་ཚིག་གི་དོན་སྤྱི་དེ་ལྟར་ཤེས་པར་བྱའོ། །དེ་ལྟ་
བུའི་དབུ་མའི་ལྟ་བ་དང་ལྡན་པ་དེས་རིགས་གཅིག་ཏུ་ཤེས་པར་བྱ་བའི་ཕྱིར།
ཆོས་ཀྱི་དབྱིངས་ཐ་དད་མེད་པར་སྟོན་པ་ནི། རྣམ་པར་དཀར་བར་ཕྱིན་པ་
རྣམས་ཀྱིས། །འདི་ལྟར་ཡང་ནི་ཤེས་པར་བྱ་སྟེ། །ཆོས་རྣམས་ཀུན་གྱི་ཆོས་ཀྱི་
དབྱིངས་ནི། །སྣ་ཚོགས་མ་ཡིན་གཅིག་ཏུ་ཤེས་བྱ། །རྣལ་འབྱོར་སྤྱོད་པའི་དབུ་
མ་སོགས་ཀྱིས། །ཀུན་རྫོབ་ཏུ་ཡང་ཐ་དད་མེད་འདོད། །བྱེ་བྲག་སྨྲ་བ་ཡན་ཆད་
ཀུན་གྱིས། །བདག་ནི་ཀུན་རྫོབ་ཏུ་ཡང་མི་འདོད། །བདག་དང་གཞན་ནི་ལྟོས་
ནས་བཞག་པ། །ཡིན་ཕྱིར་གཞན་ནི་གྲུབ་པར་མི་འགྱུར། །དེ་ཕྱིར་ཀུན་རྫོབ་ཏུ་
ཡང་དེ་ཡིན། །ཞེས་གསུངས་སོ། །དེ་ཡང་ར་སྒྲེང་ན། ཉ་མ་ཨ་དན་ཏེ་བྱ་བ་
ཡོད་པས། མོ་རང་གི་ཁྱོ་ལ། རྒྱལ་བའི་དབང་པོས་སྤྱི་གཙུག་བརྒྱན། །སྐུ་མདོག་
དཀར་གསལ་གངས་རི་འདྲ་གྱིས་བྱས་པས་ཁོ་ཤེས། དམེ་མ་འདི་ཅི་ཟེར་ན།
ད་རུང་སྐུ་མདོག་དཀར་དུ་མ་ཕྱིན་ཟེར་ནས། ལད་མོ་བྱེད་དུ་མ་བཏུབ་ལོ། །དེ་
བཞིན་དུ་འོ་ཅག་ཀྱང་། སངས་རྒྱས་ཀྱི་ཡོན་ཏན་དྲན་པ་ནས། དལ་འབྱོར་
རྙེད་པར་དཀའ་བ་དང་། མི་རྟག་པ་དང་། ལས་འབྲས་དང་། འཁོར་བའི་
ཉེས་དམིགས་མན་ཆད་སྒོམ་པ་དེས། ད་རུང་སྐུ་མདོག་དཀར་དུ་མ་ཕྱིན། འོ་
ན་ཅི་ཙམ་ན་ཕྱིན་ན། བྱམས་པ་དང་སྙིང་རྗེ་བྱང་ཆུབ་ཀྱི་སེམས་གོམས་པར་
བྱས་པས་ཐབས་ཀྱི་ཆ་བརྟན་པར་གྱུར་པ་ན། ཤེས་རབ་སྟོང་པ་ཉིད་བསྒོམ་
·344·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པའི་དུས་སུ་ཕྱིན་པ་ཡིན་པས། དེར་ཕྱིན་པ་རྣམས་ཀྱིས་འོག་ནས་འབྱུང་བ་
འདི་ལྟར་ཀུན་ནས་ཉོན་མོངས་པ་དང་། རྣམ་པར་བྱང་བའི་རྒྱུ་འབྲས་སམ།
སྣོད་བཅུད་ཀྱིས་བསྡུས་པའི་ཆོས་ཅན་མི་འདྲ་བ་སྣ་ཚོགས་པའི་ཆོས་རྣམས་་་་
ཀྱི་ཆོས་ཀྱི་དབྱིངས་ཐ་དད་སྣ་ཚོགས་མ་ཡིན་ཏེ་གཅིག་ཏུ་ཤེས་པར་བྱ་སྟེ།
མགོན་པོ་བྱམས་པས། ཆོས་ཀྱི་དབྱིངས་ལ་དབྱེར་མེད་ཕྱིར། །རིགས་ནི་ཐ་དད་
རུང་མ་ཡིན། །ཞེས་གསུངས་ལ། མདོ་ལས་ཀྱང་། རབ་འབྱོར་གྱི་དེ་བཞིན་ཉིད་
གང་ཡིན་པ་དེ་ནི། དེ་བཞིན་གཤེགས་པའི་དེ་བཞིན་ཉིད་དོ། །དེ་བཞིན་
གཤེགས་པའི་དེ་བཞིན་ཉིད་དང་། སེམས་ཅན་གྱི་དེ་བཞིན་ཉིད་ནི་གཅིག་སྟེ་
ཐ་དད་མེད་དོ་ཞེས་གསུངས་པས་སོ། །གལ་ཏེ་ཆོས་ཉིད་ལ་ཐ་དད་མེད་ཀྱང་།
ཆོས་ཅན་ཀུན་རྫོབ་ལ་ཐ་དད་ཡོད་པས། ཆོས་ཅན་ཐ་དད་དང་འབྲེལ་བའི་
ཆོས་ཉིད་ཀྱང་ཐ་དད་དུ་མི་འགྱུར་རམ་སྙམ་ན། རྣལ་འབྱོར་སྤྱོད་པའི་དབུ་མ་
བ་དང་སེམས་ཙམ་པ་ཡན་ཆད་ཀྱིས་ཀུན་རྫོབ་ཏུ་ཡང་ཆོས་ཅན་ཐ་དད་མེད་་
པར། རྣམ་པར་ཤེས་པའི་ཚོགས་གཅིག་ཏུ་འདོད་པ་ཡིན་པས། ཆོས་ཉིད་ཐ་
དད་དུ་འགྱུར་བའི་སྐྱོན་མེད་དོ། །དེ་ལྟར་ཆོས་ཅན་རྣམ་ཤེས་ཚོགས་གཅིག་
ཡིན་ཡང་། ཤེས་པ་གཅིག་སེམས་ཅན་རེ་རེའི་རྒྱུད་ལ་རེ་རེ་ཡོད་པས། དེའི་
ཆོས་ཉིད་སྟོང་པ་ཉིད་ཀྱང་ཐ་དད་རེ་རེར་འགྱུར་རོ་སྙམ་ན། སེམས་ཅན་
ཐམས་ཅད་སེམས་རྒྱུད་གཅིག་ཡིན་པས། ཀུན་རྫོབ་ཏུ་ཡང་ཆོས་ཅན་གཅིག་
ལས་མེད་པས། དེའི་ཆོས་ཉིད་ཀྱང་གཅིག་ཏུ་ཤེས་པར་བྱ་བ་ཡིན་ནོ། །དེ་ཡང་
དགེ་བཤེས་སྟོན་པས། ཚོགས་སུ་རིགས་གཅིག་ཡིན་པ་དང་། རྣམ་ཤེས་ཚོགས་
གཅིག་ཡིན་པ་དང་། སེམས་རྒྱུད་གཅིག་ཡིན་པ་རྣམས་གསུངས་པས། འཁོར་
རྣམས་དེ་མ་བདེ་ནས། དགོང་མོ་སྲོད་ལ་ཞུགས་མི་ཆེན་པོ་བཏང་ནས། དགེ་
བཤེས་སྟོན་པ་ལ་དེ་དག་མི་བདེ་བར་གདའ་ཞུས་པས། དགེ་བཤེས་ཀྱི་ཞལ་
ནས། སེམས་ཙམ་པ་མན་ཆད་ཀྱིས་འབྱུང་བ་ཆེན་པོ་དང་འབྱུང་བ་ལས་གྱུར་
·345·

ཇོ་བོ་ལྷ་འབྲི་སྒང་པས་མཛད།
པ། ཀུན་རྫོབ་ཙམ་དུ་ཡང་མི་འདོད་པ་མིན་ནམ་གསུངས་ནས། ལགས་མོད་
བྱས་པས། མནའ་སྐྱོལ་གསུང་སྐད། ཉན་ཐོས་བྱེ་བྲག་ཏུ་སྨྲ་བ་ཡན་ཆད་ཀྱི་
ནང་པ་སངས་རྒྱས་པ་ཀུན་གྱིས། བདག་བྱ་བ་ཀུན་རྫོབ་ཙམ་དུ་ཡང་མི་འདོད་
པ་མིན་ནམ་གསུང་། ལགས་བྱས་པས་མནའ་སྐྱོལ་གསུང་། དེ་བྲོ་ཐོན་ནས་
མཆི་བྱས་པས། འོ་ན་ཐ་དད་པ་ག་རེ། གཅིག་ཏུ་སོང་བ་དེ་རང་ཡིན་མོད་བྱ་
བ་གསུང་། དེ་ད་ལྟ་སོ་སོར་རབ་བེ་གདའ་བ་འདི་ལགས་མོད་ཞུས་པས། འདི་
བདག་ཏུ་འཛིན་པ་ཕྱིན་ཅི་ལོག་གི་ངོ་ལ་སྣང་བ་ཡིན་ན་བདག་མ་གྲུབ་ཅིང་་་་་
མེད་ཙ་ན་གཞན་ག་ན་འགྲུབ། དེ་གཉིས་མེད་པར་ཐ་དད་པ་མི་འགྲུབ་སྟེ།
གཟུགས་ཉིད་ཀྱང་མ་གྲུབ་ན། རྟག་པ་དང་མི་རྟག་པ་ལྟ་ག་ལ་འགྲུབ་གསུང་
སྐད། རྣམ་ཤེས་ཚོགས་གཅིག །སེམས་ཅན་ཐམས་ཅད་སེམས་རྒྱུད་གཅིག་ཡིན་
ན། གཅིག་སངས་རྒྱས་ཙ་ན་ཀུན་སངས་རྒྱས་པ་དང་། གཅིག་དམྱལ་བར་སྐྱེས་
པས་ཀུན་དམྱལ་བར་སྐྱེ་བར་འགྱུར་བྱས་པས། ད་ཅི་ནས་ངས་མནའ་སྐྱོལ་
བྱས་ཙུག་ཏུ་ཡང་འདི་སྐད་ཟེར། བདག་མེད་རྟོགས་པའི་དུས་ན་གཅིག་་་་་་
སངས་རྒྱས་པའི་སངས་རྒྱས་དེ་ཇི་ལྟ་བུ་ཡིན། གཅིག་དམྱལ་བར་སྐྱེས་པའི་
དམྱལ་བ་དེ་ལྟ་བུ་ཡིན། འདི་ཀུན་སྐོར་ཕྱུང་གསུང་ནས་བཀྱོན་པས། པོ་ཏོ་
བའི་ཞལ་ནས། ངེད་སྒོམ་པ་རིན་ཆེན་བླ་མ་དང་ཀུན་གྱིས། དགེ་བཤེས་ཀྱི་དེ་
མི་འཐད་བྱས་ནས་སྒོར་འོངས་ཏེ་ཕྱིས་བརྟག་དཔྱད་བྱས་པས། ཁོང་གི་དེ་
ལས་འགྲོ་ས་མི་འདུག་སྟེ། འབྱུང་བ་དང་འབྱུང་བ་ལས་གྱུར་པ་ཀུན་རྫོབ་ཙམ་
དུ་ཡང་མེད་ཙ་ན། བདག་རྐྱེན་དང་དམིགས་རྐྱེན་མེད་པས། ཤེས་པ་ཡིད་ཀྱི་
རྣམ་ཤེས་གཅིག་པུར་འགྲོ་བ་ཡིན་ལ། བདག་ཀུན་རྫོབ་ཏུ་ཡང་མེད་ཙ་ན་
གཞན་མི་འགྲུབ་པས། སེམས་རྒྱུད་གཅིག་པ་ལས་འགྲོ་ས་མེད་པ་ཡིན་གསུང་
སྐད། དེ་ལྟར་ཆོས་ཐམས་ཅད་ཡེ་ནས་སྟོང་པ་ཉིད་ཡིན་ན། དེ་ཚུ་རོལ་མཐོང
བ་རྣམས་ཀྱིས་ཇི་ལྟར་ཤེས་པར་བྱ་སྙམ་ན། དཔེའི་སྒོ་ནས་རང་གི་ལྟ་བ་ཇི་
·346·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ལྟར་ཡིན་པར་ངོས་བཟུང་བར་སྟོན་པ་ནི། ལྷ་ཅིག་ཉིད་ལ་གཞན་གྱིས་ཞུས་
པ། །སྣང་བ་སེལ་དང་མི་སེལ་གང་ཞེས། །ཞུས་ཚེ་གཏམ་རྒྱུད་དཔེ་ཡིས་གོ་
བྱས། །སྒྱུ་མ་མཁན་པོས་བློན་པོ་བསླུས་བཞིན། །ཡང་ན་རབ་རིབ་ཅན་གྱིས་
མཐོང་བཞིན། །ཀུན་རྫོབ་དོན་དམ་དེ་ལྟར་ཡིན་ན། །དེ་ལ་སེལ་དང་མི་སེལ་
གང་ཟེར། །དེ་སྐད་གསུངས་པས་རབ་རིབ་ནད་ཀྱིས། །དེང་ཟིན་རབ་རིབ་
བསལ་ཕྱིར་འབད་བྱ། །ཞེས་གསུངས་སོ། དེ་ཡང་སྔོན་གྱི་དུས་ན། སྣང་བ་སེལ་
མི་སེལ་ཁོ་ན་རྩད་དཔྱོད་པས།ས། ཇོ་བོ་རྗེ་ལྷ་ཅིག་ལ་ཡང་གཞན་ཀུན་གྱིས་སྐད་
བསྐྱེད་ཀྱིན།:ཨ་ཏི་ཤ་སྣང་བ་སེལ་བ་ལགས་སམ་མི་སེལ་བ་ལགས་ཞུས་པས།
འདི་ཡིན་ན་བྱ་བ་ཡང་མི་གསུང་བར་གཏམ་རྒྱུད་ཀྱི་དཔེ་འདི་དག་གསུངས་་་་
ནས། དོན་གོ་བར་བྱས་ཏེ། དེ་ཡང་སྒྱུ་མའི་མཁན་པོས་བློན་པོ་ཇི་ལྟར་བསླུས་
པ་ནི། གོང་དུ་གསུངས་པ་ལྟ་བུ་སྟེ་སྒྱུ་མའི་སྦྱོར་སྔགས་ཀྱིས་འཁྲུལ་བའི་དུས་
ན་ནི། ཆུ་དང་གྲུའི་སྣང་བ་ཅག་གེ་ཡོད་པས་བསལ་དུ་མི་བཏུབ་ལ། སྒྱུ་མ་
ཅི་བཤིག་པས། རྒྱལ་པོ་ལ་ཆུ་དང་གྲུ་ལ་སོགས་པར་སྣང་བ་རང་ཡང་མེད་ན།
སེལ་ཏེ་བསལ་རྒྱུ་མེད།། ཡང་ན་རྒན་མོ་མིག་ནད་རབ་རིབ་ཀྱིས་ཐེབས་པས།
འབྲས་ཆན་ལ་སྐྲ་ཤད་འཛག་པར་སྣང་བ་དེ་བསལ་དུ་མི་བཏུབ། མིག་ནད་
བསོས་ན་བསལ་རྒྱུ་ཅི་ཡོད། དེ་བཞིན་དུ་ཀུན་རྫོབ་འཁྲུལ་པའི་ངོ་ལ། སྣང་བ་
བསལ་དུ་མི་བཏུབ་ལ། འཁྲུལ་པ་ཟད་པའི་དོན་དམ་པ་ལ་སྣང་བ་བསལ་རྒྱུ་
མེད་པ་དེ་ལྟར་ཡིན་ན། དེ་ལ་སེལ་ཟེར་རམ་མི་སེལ་ཟེར་བྱ་བ་ཇོ་བོ་གསུང་།
དེ་བས་ན་སྣང་བ་ཅི་ཡོད་དེ་མི་སེལ། སེལ་བ་ཅིག་ཡོད་དེ་མི་སྣང་བས། དགེ་
བཤེས་གསང་ཕུ་བའི་ཞལ་ནས། སྣང་བ་ཡོད་ནས་སེལ་ན་ང་མཐུ་རེ་ཆེ། མེད་
ན་བསལ་ཅི་དགོས་གསུང་སྐད། དེ་ཡང་རྣལ་འབྱོར་སྤྱོད་པའི་དབུ་མ་པས།
སྣང་བ་འདི་འབྱུང་བ་དང་འབྱུང་བ་ལས་གྱུར་པར་མི་འདོད་དེ། འབྱུང་བ་ལ་
བརྟེན་ནས་མྱུ་གུ་ལ་སོགས་པ་སྐྱེ་བ་ཡང་རེ་རེ་ནས་བཙལ་ན་མི་རྙེད་པས་ན།
·347.

ཇོ་བོ་ལྷ་འབྲི་སྒང་པས་མཛད།
སྣང་བ་འདི་སེམས་འཁྲུལ་པའི་སྣང་བར་འདོད་པ་ཡིན། ་སློབ་དཔོན་ཟླ་བ་
གྲགས་པའི་ཞལ་ནས། ཀུན་རྫོབ་ཙམ་དུ་ཡང་འཁོར་བ་དང་མྱ་ངན་ལལས་་་་
འདས་པ་དང་། དེ་ཐོབ་པར་བྱེད་པའི་ལམ་ཐམས་ཅད། སྒྱུ་མ་རྨི་ལམ་སྐྲ་ཤད་
འཛིངས་པ་དང་། རི་བོང་གི་རྭ་དང་མོ་གཤམ་གྱི་བུ་ལྟ་བུར་གྲུབ་མ་མྱོང་བ་
ཡིན། མེད་ཀྱང་རྒྱུ་ཚོགས་པ་ཙམ་ན་སྣང་བ་རྟེན་ཅིང་འབྲེལ་བར་འབྱུང་བ་
བསྙོན་དུ་མེད་དེ། དེ་ཡང་ཡོད་མིན་མེད་མིན་མཐའ་འདས་དབུ་མ་ཞེས་་་་་
གསུངས། དེ་ལྟར་ཐ་མལ་པ་རྣམས་ཀྱི་དབང་པོའི་མངོན་སུམ་དང་། རྗེས་
དཔག་གི་སྒོ་ནས་ཀུན་རྫོབ་མཚན་ཉིད་བཞི་ལྡན་བསྙོན་དུ་མེད་ཀྱང་འཁྲུལ་་་་་
པ་ཡིན། རྣལ་འབྱོར་པ་མཐོང་ལམ་སྐྱེས་པའི་བློ་ལ་ཡང་དག་པའི་ཀུན་རྫོབ་
སྣང་ལ་རང་བཞིན་མེད་པར་ཤེས་ཀྱང་། དེ་ཡང་འཁྲུལ་པ་ཡིན་ཏེ། ཡང་དག་
པའི་དོན་ལ་ཇེ་གསལ་ཇེ་གསལ་འགྲོ་བའི་ཕྱིར་རོ་གསུང༌། དེ་བས་ན་ལྟ་བ་
ཡང་འདི་བདེན་འདི་མི་བདེན་མི་བཏུབ་པས། ཐབས་བརྟེན་ཞིང་བློའི་མཐུ་
ཡོད་ན་གོང་མ་གོང་མ་ལ་འཇུག་པར་བྱ། མཐུ་མེད་ན་ཐབས་བརྟན་པར་བྱེད་
ཅིང་རིམ་གྱིས་འཇུག་པ་མན་ངག་ཡིན་གསུང་། དེ་ཡང་ད་ལྟ་འོ་སྐོལ་སྒྱུ་མས་
སླུ་བདོ་ཞིང་རབ་རིབ་ཀྱི་ནད་བདོ་བས་དེ་དག་བསལ་བའི་ཕྱིར། ཐབས་་་་་
བརྟན་པར་བྱས་ཏེ་ཤེས་རབ་ལ་འབད་པར་བྱ། རབ་རིབ་དེ་སེལ་བ་ཡང་།
ཆོས་ཀྱི་དབྱིངས་མངོན་སུམ་དུ་རྟོགས་པའི་དུས་ན་ཡིན་ལ། དེ་ལ་བསྐལ་པ་
གྲངས་མེད་གཅིག་ཏུ་ཚོགས་གསོག་དགོས་པས། ཚུལ་ཁྲིམས་ལ་སོགས་པ་
དགོས་ལུགས་དབུ་མ་འཇུག་པའི་དེ་འདིར་ཡང་གསུང་། ཅི་ལྟ་བུ་སྒོ་ནས་རབ་
རིབ་བསལ་བའི་ཕྱིར་འབད་པར་བྱ་ཞེ་ན། དེ་སྟོན་པ་ནི། སྣང་བ་སེལ་དང་མི་
སེལ་ལ་སོགས། །ཐོས་པ་ཙམ་གྱིས་གང་བདེན་མི་རྟོགས། །སྣ་ཚོགས་ཚུལ་གྱིས་
ཚོགས་བསགས་བསྒོམས་པས། །གང་ལྟར་བདེན་པ་རང་གིས་ཤེས་འགྱུར། །དེ་
བས་ཚོགས་གསག་བསྒོམས་ལ་འབད་བྱ། །ཞེས་གསུངས་སོ། །དགེ་བཤེས་སྟོན་
·348.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པ་ལ་སྣང་བ་སེལ་མི་སེལ་དང་། ཡེ་ཤེས་མངའ་འམ་མི་མངའ་ཞུས་ནས།
ཁྱེད་རང་དེ་ན་ཡར་ལ་སོང་དང་ཤེས་ཏེ་འོང་གི །ངས་འགྲོ་མ་མྱོང་གསུང་
སྐད། དེ་བས་ན་དེ་དག་གང་ལྟར་བདེན་པ་ཐོས་བྱུང་གི་ཤེས་རབ་ཙམ་གྱིས་
མི་རྟོགས་ཏེ། དཔེར་ན་དགེ་བཤེས་སྟོན་པ་ཇོ་བོའི་སྤྱན་སྔར་མང་ཡུལ་དུ་་་་་
བཞུད་བཞེད་པས་ཚོང་པ་ཀུན་ལ་དྲིས་པས། ལམ་དང་གཞི་ལ་དངོས་སུ་ཕྱིན་
པ་འདྲ་བ་ཅིག་བློ་ལ་བྱུང་བ་ལ། ཡ་གིར་ཕྱིན་པའི་དུས་ན་སྔར་གྱི་དང་ཡེ་མི་
འདྲ་བ་ཅིག་བྱུང་བས། ཁོང་ལ་ཡང་བཟླས་ཐབས་དེ་ལས་མེད་ན་སྙམ་པོ་ཅིག་
བྱུང་གསུང་སྐད། དེ་བཞིན་དུ་ད་ལྟ་ཉན་པ་པོ་དང༌། འཆད་པོའི་བློ་ལ་ཆོས་
རྣམས་དངོས་སུ་མཐོང་བ་འདྲ་བ་བྱུང་ཡང་། བསྒོམས་ནས་མཐོང་ཙ་ན་དེ་
འདྲ་བ་ཡེ་མིན་པ་འདྲ་བ་ཅིག་འོང་སྟེ། ལན་ཅིག་ལ་སངས་རྒྱས་ཀྱིས་ཀྱང་དེ་
ཙམ་ལས་བསྟན་ཐབས་མེད་ལ། དེ་དག་གི་དོན་འཆད་པ་པོ་རྣམས་ཀྱིས་ཀྱང་
དེ་ཙམ་ལས་བཤད་ཐབས་ཤེས་པ་ཡིན་གསུང་། དེ་བས་ན་ཐོས་པའི་དོན་ཇི་
ལྟ་བ་བཞིན་དུ་རྟོགས་པར་བྱེད་པ་ལ། ཆོས་སྤྱོད་བཅུ་ལ་སོགས་པ་སྣ་ཚོགས་
པའི་སྒོ་ནས་ཚོགས་བསགས་ཅིང་བསྒོམས་པས། སྒོམ་བྱུང་གི་ཤེས་རབ་སྐྱེས་
པ་དང་གང་ལྟར་བདེན་པ་རང་གིས་ཤེས་པས་སྔར་ཐོས་པ་དེ་ཚིག་ཏུ་འདུག །
དོན་གཤའ་མ་འདི་ལྟ་བུ་ཅིག་ཡིན་པར་བྱུང་སྙམ་པ་འོང་བས། དེ་ལྟར་འབད་
པར་བྱ་གསུངས། དེ་ལྟར་ལྟ་བའི་གནས་ལུགས་དེ་ཐོས་པས་མི་རྟོགས་ན། ལས་
དང་པོ་པ་ལ་ལྟ་བའི་དོན་བསྟན་ཡང་དགོས་པ་མེད་དམ་སྙམ་ན། དེས་གང་
བདེན་མི་རྟོགས་ཀྱང་ལྟ་བ་ངེས་པར་བྱ་བ་སྟོན་པ་ནི། ལས་དང་པོ་ལ་ལྟ་བའི་
དགོས་པ། །ཆུ་དུག་ལངས་པ་ལྟ་བུ་ཡིན་ཏེ། །ལུང་དང་རིགས་པ་གཉིས་ལ་
བརྟེན་ནས། །ནན་གྱིས་རང་སེམས་དབང་དུ་མི་གཏོང༌། །རྟག་ཏུ་ཕ་རོལ་ཅི་
ཕྱིན་གཙོར་བྱ། །ཕ་རོལ་ཕྱིན་ནས་རང་ལ་རང་གནོང་། །ཞེས་གསུངས། དཔེར་
ན་མི་མགོ་འཁོར་ཅན་རྟ་ལ་ཞོན་ནས་ཆུ་རྒལ་བའི་དུས་ན། ཆུ་གྱེན་ལ་འགྲོ་
·349.

ཇོ་བོ་ལྷ་འབྲི་སྒང་པས་མཛད།
བར་མཐོང་བས། ལུས་ཡོ་བའི་ངོས་སུ་བསྲང་བའི་དུས་དེར། ཕར་ཁ་ན་ཡོད་
པའི་མི་ན་རེ། དེ་ལྟར་མ་བྱེད་ཟེར་བ་དེ་ལུང་ཡིན། དེ་ལ་བརྟེན་ནས་ང་ཆུ་
དུག་ལངས་པ་ཡིན། ཆུ་གྱེན་ལ་འགྲོ་བའི་ལུགས་མེད་སྙམ་པ་དེ་རིག་པ་ཡིན།
དེ་གཉིས་ལ་བརྟེན་ནས་ནན་གྱིས་རང་གི་ལུས་ཡོ་བ་བསྲངས་པར་བྱས་པས་་་
ཆུ་ཕ་ཁར་ཕྱིན་པ་དང་རང་ལ་ཡི་མུག་སྐྱེ་བ་ལྟར། ལས་དང་པོ་པའི་དུས་ན་
ཡང་། བདག་དང་ཆོས་སུ་སྣང་བའི་དངོས་པོ་བདེན་བདེན་ལྟར་འདུག་ཀྱང་།
མདོ་བསྟན་བཅོས་ཐམས་ཅད་ཆོས་ཐམས་ཅད་རང་བཞིན་གྱིས་སྟོང་པ་ཉིད་་
དུ་བཤད་པའི་ལུང་དང་། རང་༴གི་རིག་པའི་གཅིག་དུ་བྲལ་ལ་སོགས་པ་ལ་
བརྟེན་ནས། རང་གི་སེམས་ཡུལ་ཡིད་དུ་འོང་བ་དང་། མི་འོང་བ་སྣ་ཚོགས་སུ་
འཛིན་པའི་ཕྱིན་ཅི་ལོག་གི་དབང་དུ་ནན་བཙིར་གྱིས་བཙུན་ལ་མི་གཏོང་་་་་་
བར། ཕྱིན་ཅི་ལོག་གི་ཕ་རོལ་ཡང་དག་པའི་སྐམ་སར་ཅི་ཕྱིན་བྱ། མཐོང་ལམ་
སྐྱེས་པ་དང་རང་གི་སྔར་གྱི་སྤྱོད་པ་རྣམས་ལ་བལྟས་ན། བདག་ལ་ངོ་ཚ་བའི་
བློ་སྐྱེ་བས། རང་ལ་རང་གནོང་བར་འགྱུར་གསུང་།
༈ དེ་ཡན་ཆད་ཀྱིས་ཐབས་བརྟན་པར་བསྒོམས་ནས། ཤེས་རབ་སྟོང་པ་
ཉིད་བསྒོམ་པ་བསྟན་ནས། ད་ནི་ཤེས་རབ་སྟོང་པ་ཉིད་རྟོགས་ནས་ཐབས་
སྒོམ་མི་དགོས་སམ་སྙམ་ན་ཟུང་དུ་འབྲེལ་བར་སྒོམ་པར་དགོས་པར་སྟོན་པ་་་
ནི། སྟོན་མིན་ལུགས་ཀྱང་འཕགས་པ་འོད་སྲུང་། །དེ་ནས་བརྒྱུད་པ་མན་ཆད་
ཡིན་ཏེ། །ཇོ་བོ་སེ་བཙུན་ཞལ་ནས་དེ་གསུང༌། །ཤེས་དང་ངས་ཀྱང་དེ་ལུགས་
ལེགས་ཤེས། །སྒོམ་ནི་དར་ཅིག་ཙམ་ཡང་མ་བསྒོམས། །མི་སྒོམ་རྒྱུ་ཡང་ཐེག་
ཆེན་ལམ་མིན། །སློབ་དཔོན་ཀ་ཤཱི་ལ་སོགས་རྣམས་ཀྱིས །དེ་ཡི་ལུགས་ནི་
ལེགས་པར་སྤངས་ཞིང་། །ཐབས་དང་བཅས་པ་ཡང་དག་ལམ་ཡིན། །ཤེས་
རབ་ཙམ་གྱིས་མྱ་ངན་འདས་འཆིང་། །ཡང་ན་འཁོར་བ་ཉིད་དུའང་འཆིང་
འགྱུར། །ཐབས་མེད་ཤེས་རབ་རྣལ་མའང་མི་སྐྱེ། །དེ་བས་ཐབས་དང་བཅས་
350.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པ་མཆོག་ཡིན། །ཐབས་ཀྱང་ཤེས་རབ་མེད་ན་འཁོར་རྒྱུ། །ཤེས་རབ་དག་གིས་
འཆིང་བ་བཅད་པས། །ཐར་པའི་རྒྱུ་ཡིན་འཕེལ་ཡང་དེར་ཆེ། །དེ་བས་གང་
རུང་རེ་རེ་མ་ཡིན། །གཞན་ཆོགས་རེ་རེ་མ་ཚང་བས་ཀྱང་། །མ་ཡིན་རི་མོ་
མཁན་ནི་ཇི་བཞིན། །རྒྱུ་རྣམས་ཐམས་ཅད་འདུས་ལས་སངས་རྒྱས། །ཞེས་
གསུངས་སོ། །དེ་ཡང་སྔོན་གྱི་དུས་སུ་སྟོང་པ་ཉིད་བསྒོམ་པ་ལ་སྟོན་མིན་ཅིག་
ཅར་འཇུག་པ་དང་། ཙན་མིན་རིམ་གྱིས་འཇུག་པ་གཉིས་བྱུང་སྟེ། སྟོན་མིན་
གྱི་ལུགས་དེ་ཡང་འཕགས་པ་འོད་སྲུང་ནས། སློབ་དཔོན་དར་མ་ཏ་ལ་བྱ་བ་
ལ་བརྒྱུད་པ་མན་ཆད་ཡིན། དར་མ་ཏ་ལས་ཕྱིའི་རྒྱ་མཚོའི་འགྲམ་ནས་ཅིག་
ཅར་འཇུག་པའི་ལུགས་དེ་རྒྱ་ནག་ཏུ་དར་བར་བྱས་པས། ཕྱིས་རྒྱ་ནག་གི་
བཙུན་པ་ཧྭ་ཤང་མ་ཧྭ་ཡ་ན་བྱ་བ། བསམ་ཡས་སུ་འོངས་པས། སྟོན་མིན་དང་
རྩེན་མིན་གཉིས་སུ་ཆད་ནས་ལྟ་བ་མ་མཐུན་པས་རྒྱལ་པོ་ཐུགས་མ་བདེ་ནས།
སྦ་ཡེ་ཤེས་དབང་པོ་ལྷོ་བྲག་མཁར་ཆུ་ན་སྒོམ་པ་ལ། སྔོན་གྱི་ནང་འཁོར་བ་
མཁས་པ་ཅིག་བང་ཆེན་ལ་འགུགས་སུ་བཏང་སྟེ། དེས་སྤྱན་དྲངས་ནས་རྒྱལ་
པོའི་ཕོ་བྲང་དུ་འོངས་པ་དང་། རྒྱལ་པོའི་ཞལ་ནས། ལྟ་བ་མ་མཐུན་པ་འདི་ཅི་
ལྟར་བྱ་གསུངས་པས། སྦ་ན་རེ། སློབ་དཔོན་བོ་དྷི་ས་ཏྭའི་ཞལ་ནས། བོད་དུ་
བསྟན་པ་ལྔ་བརྒྱ་ཐ་མའི་དུས་ལས་མ་བྱུང་བས། མུ་སྟེགས་ཀྱི་རྒོལ་བ་མི་་་་་
འབྱུང་ཡང་། སངས་རྒྱས་པ་ཉིད་ལྟ་བ་མི་མཐུན་པས་རྩོད་པར་འགྱུར་བས་དེ་
ཙ་ན། ངའི་སློབ་མ་ཀ་མ་ལ་ཤཱི་ལ་སྤྱན་དྲོངས་ལ་རྩོད་པ་གྱིས་གསུང་བྱས་པས།
བལ་ཡུལ་ན་བཞུགས་པ་སྤྱན་དྲངས་ནས། བྱང་ཆུབ་གླིང་དུ་རྒྱལ་པོ་གུང་ལ་
བཞུགས། སློབ་དཔོན་ཀ་མ་ཡ་ཤཱི་ལ་དང་ཧྭ་ཤང་གཡས་གཡོན་དུ་སེང་གེའི་ཁྲི་
ལ་བཞུགས། ལག་ཏུ་མེ་ཏོག་རེ་གཏད་ནས། རྒྱལ་པོའི་ཞལ་ནས། ད་ཁྱེད་
གཉིས་ཤེས་པ་བསྟན་ལ། གཏན་ཚིགས་གང་བཟང་བ་ཅིག་ལ་ང་རྒྱལ་མ་བྱེད་
པར་མེ་ཏོག་ཕུལ་ཅིག་གསུངས་པ་དང་རྒྱའི་ཧྭ་ཞང་ན་རེ། སེམས་ནི་རྣམ་པར་
·351·

ཇོ་བོ་ལྷ་འབྲི་སྒང་པས་མཛད།
་་་རྟོག་པས་བསྐྱེད་ལ།: དགེ་མི་དགེའི་ལས་ཀྱིས་འཁོར་བ་དང་ངན་སོང་དུ་
འཁོར་ཞིང་སྡུག་བསྔལ་མྱོང་ལ། གང་དག་ཅིར་ཡང་མི་སེམས་མི་བྱེད་པ་ནི་
འཁོར་བ་ལས་ཐར་པར་འགྱུར་བས་དེའི་ཕྱིར་ན་ཅི་ཡང་མི་བསམ་མོ། །བྱ་་་་
རྒྱལ་རྒོད་པོ་ལྡིང་ཙ་ན། །བྱ་ཕྲན་ཐམས་ཅད་ལྐོག་མའི་འོག །རི་རྒྱལ་ལྷུན་པོའི་
ཁར་ཕྱིན་ཙ་ན། །རི་ཕྲན་ཐམས་ཅད་ལྐོག་མའི་འོག་ཡིན་པ་ལྟར། ཤེས་རབ་
ག་ལ་་༡
སོགས་པའི་ཆོས་སྤྱོད་བཅུ་གསུངས་པ་དེ། སྐྱེ་བོ་མ་རབས་དབང་པོ་བརྟུལ་
པོའི་ངོར་བསྟན་པ་ཡིན། སྔོན་བློ་སྦྱངས་པའི་དབང་པོ་རྣོན་པོ་དག་ནི་མི་་་་་
སེམས་མི་རྟོག་མི་དམིགས་པར་ཅིག་ཅར་འཇུག་པ་ནི་ས་བཅུ་དང་འདྲའོ་་་་་་་
ཞེས་ཟེར་བ་ལ། སློབ་དཔོན་ཀ་མ་ལ་ཤཱི་ལའི་ཞལ་ནས། བྱ་རྒྱལ་ཀྱང་གཤོག་པ་
ལྷབ་ཅིག་ལྷབ་གཉིས་འཕུར་བས་ནམ་འཕང་ཆོད་པ་ཡིན། རི་རྒྱལ་ལྷུན་པོའི་
ཁར་ཡང་གོམ་གཅིག་གོམ་གཉིས་ཀྱིས་རྟོལ་བ་ཡིན་པ་ལྟར། དབང་པོ་རྣོན་
པོ་སྟོང་ཉིད་རྟོགས་པ་ཡང་། ཐབས་གོམས་པར་བྱས་པ་ལས་འོང་བ་ཡིན་ན།
ཁྱོད་ན་རེ་ད་ལྟ་ཉིད་ནས་ཅི་ཡང་མི་བསམ་ཟེར་བ་ནི། སོ་སོར་རྟོག་པའི་ཤེས་
རབ་སྤངས་པ་ཡིན་ལ། དེ་མེད་པར་རྣལ་འབྱོར་པ་རྣམ་པར་མི་རྟོག་པ་ཇི་
ལྟར་སྒོམ། གལ་ཏེ་ཡིད་ལ་བྱེད་པ་དྲན་པར་མི་བྱའོ་སྙམ་དུ་སྒོམ་ན་ནི་དེ་དྲན་
བཞིན་དུ་ཡིད་ལ་བྱས་པར་འགྱུར་རོ། །དེ་ན་དྲན་པ་མེད་ཅིང་ཡིད་ལ་བྱེད་པ་
མེད་པ་ཙམ་རང་ལ་མི་རྟོག་པར་བྱེད་ན་སོ་སོར་རྟོག་པ་མེད་པར་དྲན་པ་
དག་ཡིད་ལ་བྱེད་པ་མེད་པར་གང་གིས་བྱེད། དེས་ན་སོ་སོར་རྟོག་པ་མེད་
པར་སྟོང་ཉིད་ཇི་ལྟར་རྟོགས་པར་བྱེད། དེ་མ་རྟོགས་པར་སྒྲིབ་པ་སྤང་བར་ཇི་
ལྟར་ནུས། གལ་ཏེ་ནུས་ན་ནི་ཐམས་ཅད་གྲོལ་བར་འགྱུར་ན། དེས་ན་ཐམས་
ཅད་དྲན་པ་མེད་ཅིང་ཡིད་ལ་བྱེད་པ་མེད་པ་དེ་ནི་ཤིན་ཏུ་རྨོངས་པ་ཡིན་་་་་་་་
པས། ཡང་དག་པའི་ཡེ་ཤེས་ཀྱི་སྣང་བ་ལས་ཀྱང་རྒྱང་རིང་དུ་འགྱུར་རོ། །དེ་
.352.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བས་ན་སོ་སོ་སྐྱེ་བོ་རྣམས་ནི་ཐབས་རྣམས་ལ་རིམ་གྱིས་གོམས་པར་བྱས་པས།
སྤྲོས་པ་མེད་པའི་འཇིག་རྟེན་ལས་འདས་པའི་ཡེ་ཤེས་སྐྱེ་བས་སྒྲིབ་པ་ཐམས་་་་
ཅད་སྤོང་བས་ན། །ཐབས་དང་བཅས་པའི་ཤེས་རབ་བདེན་པ་གཉིས་ལ་
མཁས་པ་དེ་ནི། སྒྲིབ་པ་མེད་པའི་སངས་རྒྱས་ཀྱི་ས་ལ་གནས་པར་འགྱུར་བ་
ཡིན་ནོ། །གསུངས་པས་སྟོན་མིན་པས་ཕམ་བླགས་ཏེ་མེ་ཏོག་གི་ཕྲེང་བ་གཏོར་
རོ། །རྒྱལ་པོའི་ཞལ་ནས་ཀྱང་། སྟོན་མིན་པ་བཞིན་དུ་ཆོས་སྤྱོད་བཅུ་བོར་ཞིང་
བློ་སྦྱོང་གི་སྒོ་བཀག་ན་ཆོས་ནུབ་ཅིང་དད་པ་མི་སྐྱེ་བའི་སྐྱོན་ཡོད་པས། ལྟ་བ་
ནི་སློབ་དཔོན་ན་གཱ་ཛུ་ནའི་ལྟ་བ་ལ་ལྟོས་ཤིག །སྒོམ་པ་ནི་ཤེས་རབ་གསུམ་ལ་
བརྟེན་ཏེ། ཞི་གནས་དང་ལྷག་མཐོང་སྒོམས་ཤིག་གསུང་སྐད། དེ་བས་ན་དེའི་
ལུགས་དེ། ཇོ་བོ་སེ་བཙུན་གྱི་ཞལ་ནས། ངས་ཀྱང་ལེགས་པར་ཤེས་ཏེ་དར་
ཅིག་ཙམ་ཡང་སྒོམ་མ་མྱོང་། མི་སྒོམ་པའི་རྒྱུ་ཡང་ཤེས་རབ་གཅིག་པུ་སྒོམ་པ་
དེ་ཐེག་པ་ཆེན་པོའི་ལམ་མ་ཡིན་པས། སློབ་དཔོན་ཀ་མ་ལ་ཤཱི་ལ་ལ་སོགས་པ་
ཤིང་རྟ་ཆེན་པོའི་སྲོལ་བཏོད་པ་རྣམས་ཀྱིས་ལུང་རིགས་གཉིས་ཀྱིས་སུན་ཕྱུང་
ནས་སྤངས་ཟིན་པ་ཡིན་གསུང་སྐད། དེ་བས་ན་ཐེག་པ་ཆེན་པོའི་ལམ་ཕྱིན་ཅི་
མ་ལོག་པ་ནི། ཐབས་ཤེས་ཟུང་དུ་འབྲེལ་བ་ཡིན། དེ་གཉིས་ཡ་བྲལ་ན་འཆིང་
བ་ཡིན་པར། དྲི་མ་མེད་པར་གྲགས་པའི་མདོ་དང༌། ལམ་སྒྲོན་ཀུན་ནས་
གསུངས། ཇི་ལྟར་འཆིང་ན་ལས་འབྲས་ཁྱད་དུ་མི་གསོད་ཀྱང་། ཐབས་ཁྱད་
པར་ཅན་དང་ཡ་བྲལ་བའི་ཤེས་རབ་ཀྱིས། ཐེག་པ་དམན་པའི་མྱ་ངན་ལས་
འདས་པར་འཆིང་སྟེ། ཐེག་པ་ཆེན་པོ་ནས་ཡས་བཅལ་ན། དམྱལ་བར་སྐྱེད་པ་
བས་བར་ཆད་ཆེ་བར་གསུངས་པ་ཡིན། ཡང་ན་འཁོར་བ་ཉིད་དུ་འཆིང་སྟེ།
དྲན་པ་མེད་པའི་མི་རྟོག་པ་ཙམ་ལ། ཅོམ་མེ་བསྡད་པས་གླེན་པ་གོམས་པར་
བྱེད་པའི་ཁྱུ་ཚན་ནམ། ལྷ་ཚེ་རིང་པོའམ་གཟུགས་མེད་དུ་གོལ་བ་ཡང་སྲིད་ལ།
ཐམས་ཅད་སྟོང་པ་ཡིན་བྱས་ནས་འཆལ་བར་བཏང་ནས་ཀུན་རྫོབ་ཁྱད་དུ་་་
·353.

ཇོ་བོ་ལྷ་འབྲི་སྒང་པས་མཛད
བསད་ན་འཁོར་བའི་ནང་ནས་ཀྱང་མནར་མེད་ཀྱི་བུད་ཤིང་བྱེད་པར་འགྱུར་
དོགས་ཀྱང་ཡོད་གསུང་། དེ་བས་ན་ཐབས་མེད་པར་ཤེས་རབ་རྣལ་མ་མི་སྐྱེ་
བས། སློབ་དཔོན་ཟླ་བ་གྲགས་པས། སྟོང་པ་ཉིད་བསྒོམ་པ་ལ་ཐབས་རྒྱུ་ཚོགས་
ཐམས་ཅད་ཚང་དགོས་པར་གསུངས་པ་བཞིན་དུ་ཡིན་གསུང་། དེ་བས་ན་
ཐབས་དང་བཅས་པའི་ཤེས་རབ་ཐེག་པ་ཆེན་པོའི་ལམ་དུ་འགྱུར་བས་ན་དེ་་་
མཆོག་ཡིན། ཐབས་སྦྱིན་པ་ལ་སོགས་པ་རྣམས་ཀྱང་། ཤེས་རབ་མེད་ན་དགེ་
བ་ཟག་བཅས་འཁོར་བའི་རྒྱུ་ཡིན་པས། ཐར་པ་མི་ཐོབ་སྟེ། ཤེས་རབ་མེད་ན་
མིག་མེད་ཕ་རོལ་ཕྱིན་ལྔ་འདི། །དམིགས་བུ་མེད་པས་བྱང་ཆུབ་རེག་པར་ནུས་
མ་ཡིན། །ཞེས་གསུངས་པ་བཞིན་ནོ། །ཐབས་དང་ཤེས་རབ་གཉིས་འཛོམ་ན།
འཁོར་བ་དང་མྱ་ངན་ལས་འདས་པའི་འཆིང་བ་ཐམས་ཅད་བཅད་པས་ཐར་
པ་མི་གནས་པའི་མྱ་ངན་ལས་འདས་པའི་རྒྱུ་ཡིན་ལ། ཐབས་ཤེས་རབ་གཉིས་
གཅིག་ལ་གཅིག་བརྟེན་ནས་འཕེལ་ཏེ། ཐབས་བརྟན་པ་ལས་ཤེས་རབ་འཕེལ།
ཤེས་རབ་འཕེལ་བས་ཐབས་རྣམས་དག་ཅིང་ལམ་དུ་འགྲོ། ཐབས་བརྟན་ཅིང་
ལམ་དུ་ེསོང་བས་ཤེས་རབ་ཕྱིན་ཅི་མ་ལོག་པར་སྐྱེ་བས། དེས་ཕྱིན་ཅི་ལོག་གི་
འཆིང་བ་བཅད་པས། འཕེལ་དེ་ལྟར་ཆེ་བར་འགྱུར་བ་དེ་བས་ན། ཐབས་ཤེས་
རབ་གང་རུང་རེ་རེས་སངས་རྒྱས་ཐོབ་པ་མ་ཡིན་ལ། ཐབས་དེ་ཉིད་ཀྱང་ཚད་
མེད་པ་བཞི་དང་། ཕ་རོལ་ཏུ་ཕྱིན་པ་དྲུག་ལ་སོགས་པའི་ཚོགས་གཞན་རེ་རེ་
མ་ཚང་བས་ཀྱང་། སངས་རྒྱ་བ་མ་ཡིན་ཏེ། དཔེར་ན་གཙུག་ན་རིན་པོ་ཆེའི་
མདོ་ནས། འཁོར་ལོས་བསྒྱུར་བའི་རྒྱལ་པོའི་གཟུགས་ཕུན་སུམ་ཚོགས་པ་འབྲི་
བ་ལ། ·རི་མོ་མཁན་ཐམས་ཅད་ཚང་བར་གསོག་དགོས། གཅིག་མེད་ཀྱང་དེའི་
ཐད་ཀར་ཕུན་སུམ་ཚོགས་པར་མི་འགྱུར་བ་བཞིན་དུ། ཐམས་ཅད་མཁྱེན་་་་་
པའི་སངས་རྒྱས་ཐོབ་པར་བྱེད་པ་ལ། ... རྒྱུ་མ་ཚང་བ་མེད་པ་རྣམ་པ་ཐམས་
ཅད་ཀྱི་མཆོག་དང་ལྡན་པའི་སྟོང་པ་ཉིད་སྒོམ་དགོས་པ་ཡིན་གསུང་། དེ་ལྟ་
·354.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མ་ཡིན་ཏེ་ཐབས་ཤེས་གང་རུང་རེ་རེས་ཆོག་ན། ལུང་དང་འགལ་བར་སྟོན་པ་
ནི། བསོད་ནམས་དག་གི་རྒྱུ་མཐུན་སྐབས་སུ། །རྒྱུ་དུས་འཁོར་བའི་སྐྱོན་ལ་
བརྟགས་དང༌། །སྙིང་རྗེས་གཉིས་ལ་གནས་པར་མི་བྱེད། །ཡང་ན་མཚན་ཉིད་
རིག་པ་དང་སྙིང་རྗེས། །དེ་དག་མི་གནས་ཐེག་ཆེན་ལུགས་ཡིན། །དེ་ལ་འབྲས་
བུའང་མི་གནས་ཆོས་ཉིད། །དེ་བས་སངས་རྒྱས་རྗེས་སུ་དྲན་པར། །བསོད་
ནམས་རྒྱུ་མཐུན་ཟད་མེད་ལས་ཡིན། །དེ་ལྟ་ན་ནི་རྒྱུ་འབྲས་མཐུན་འགྱུར། །
སྟོང་ཉིད་གོམས་བྱེད་རྒྱུ་མཐུན་སོགས་དང༌། །སྙིང་རྗེའི་མིན་ན་མི་ལྟར་མི་་་་
གནས། །བསོད་ནམས་རྒྱུ་མཐུན་དག་ཀྱང་ཇི་ལྟར། །ཞེས་གསུངས་སོ། །དེ་ཡང་
སངས་རྒྱས་ཀྱི་ཐུན་མོང་མ་ཡིན་པའི་ཡོན་ཏན་རྗེས་སུ་དྲན་པར་བྱ་བ། དེ་
བཞིན་གཤེགས་པ་དེ་ནི་བསོད་ནམས་དག་གི་རྒྱུ་མཐུན་པ། ཞེས་པའི་སྐབས་
སུ། དགེ་བཤེས་དེའི་ཞལ་ནས་འདི་གསུངས་ཏེ། སངས་རྒྱས་ཀྱི་རྒྱུའི་ཡོན་ཏན་
དང་འབྲས་བུའི་ཡོན་ཏན་ཇི་ལྟར་མཐུན་ན། རྒྱུའི་དུས་ན་འཁོར་བ་སྡུག་་་་་་
བསྔལ་གྱི་རང་བཞིན་ཡིན་པས། དེའི་སྐྱོན་ལ་བརྟག་པས། དེ་ལས་ཡིད་བྱུང་
ནས་འཁོར་བའི་མཐའ་ལ་མི་གནས་ལ། དེ་ལྟར་འཁོར་བའི་ཉེས་དམིགས་་་་
ཤེས་པས། རང་གི་ཉམས་ལ་དཔགས་ནས་སེམས་ཅན་ལ་མི་བཟོད་པའི་སྙིང་
རྗེ་སྐྱེས་ནས། སེམས་ཅན་ཀྱི་དོན་དུ་འཁོར་བ་འཛིན་པས་ན། མྱ་ངན་ལས་
འདས་པའི་མཐའ་ལ་མི་གནས་པ་ལས་འབྲས་བུ་མི་གནས་པ་འབྱུང་བས་་
སམ། ཡང་ན་འཁོར་བའི་མཚན་ཉིད་ནི་འཁྲུལ་པ་ཡིན་པས། ཅིའི་ངོ་བོར་ཡང་
མ་གྲུབ་སྟེ། སྟོང་པ་ཉིད་དུ་རིག་པས། དེ་ལ་ཡིད་བརྟན་དུ་མེད་པས་ཡིད་བྱུང་
ནས་འཁོར་བའི་མཐའ་ལ་མི་གནས་ལ། དེ་ལྟར་ཡིན་ཡང་སེམས་ཅན་རྣམས་
ཀྱིས་དེ་མ་རྟོགས་པས། དོན་མེད་པའི་སྡུག་བསྔལ་གྱིས་ཉམ་ཐག་པ་རྣམས་ལ་
སྙིང་རྗེ་སྐྱེས་ནས། སེམས་ཅན་གྱི་དོན་ལ་འཇུག་པས་ན། མྱ་ངན་ལས་འདས་
པའི་མཐའ་ལ་མི་གནས་པའོ། །དེ་ལྟར་ན་རྒྱུའི་དུས་ན་མི་གནས་པ་ལ་འབད་
·355.

ཇོ་བོ་ལྷ་འབྲི་སྒང་པས་མཛད།
པར་བྱས་པས།|འབྲས་བུའི་དུས་ན་མི་གནས་པའི་མྱ་ངན་ལས་འདས་པ་འོང་
བ་ཆོས་ཉིད་ཡིན། རྒྱུའི་དུས་ན་འཁོར་བར་མི་གནས་པས། འབྲས་བུའི་དུས་ན་
ཡང་དག་པའི་མཐའ་ལ་མི་གནས་པའི་ཆོས་སྐུ་དང༌། རྒྱུའི་དུས་ན་མྱ་ངན་
ལས་འདས་པའི་མཐའ་ལ་མི་གནས་པས། འབྲས་བུའི་དུས་ན་སེམས་ཅན་་་་་
ཐམས་ཅད་ལ་གཟིགས་པའི་ས་ལ་བཞུགས་པའི་གཟུགས་སྐུ་གཉིས་ཀྱིས་་་་་་་་་་
" སེམས་ཅན་གྱི་དོན་རྒྱུན་མི་འཆད་པར་ལྷུན་གྲུབ་ཏུ་འབྱུང་བས་ན། སངས་
རྒྱས་རྗེས་སུ་དྲན་པར། སངས་རྒྱས་ལ་བསོད་ནམས་ཀྱི་རྒྱུ་མཐུན་པ་ཟད་པའི་
མཐའ་མེད་པར་གསུངས་པ་ཡིན་ཏེ། སེམས་ཅན་མ་ཟད་ཀྱི་བར་དུ་མཛད་པ་
དང་འཕྲིན་ལས་རྒྱུན་མི་འཆད་པའི་ཕྱིར། ཡང་ན་ཤེས་རབ་ཀྱིས་འཁོར་བའི་
སྐྱོན་མཐོང་ནས། དེ་སྤང་བའི་ཕྱིར་བསོད་ནམས་ལ་འབད། སྙིང་རྗེས་སེམས་
ཅན་གདོན་པའི་ཕྱིར་ཡང་བསོད་ནམས་ལ་འབད་པས། བསོད་ནམས་ཀྱི་རྒྱུ་
མཐུན་དེ་འཁོར་བ་མ་སྟོངས་ཀྱི་བར་དུ་མི་མཛད་པ་ཡིན་ནོ། །དེ་ལྟར་རྒྱུའི་
དུས་ན་མི་གནས་པ་ཤེས་རབ་དང་སྙིང་རྗེ་གཉིས་ལ་གོམས་པར་བྱས་པས།
འབྲས་བུའི་དུས་ན་འཁོར་འདས་གཉིས་སུ་མི་གནས་པའི་སྐུ་གསུམ་ཐོབ་པ་་་་
དེ་ལྟར་ན་ནི། རྒྱུ་འབྲས་མཐུན་པར་འགྱུར་བས་ཐེག་པ་ཆེན་པོའི་ལམ་ཐུན་
མོང་མ་ཡིན་པ་ནི། ཐབས་ཤེས་ཟུང་དུ་འབྲེལ་བ་ཡིན་ནོ། །དེ་ལྟ་མ་ཡིན་ཏེ
གང་རུང་དེ་རེས་ཆོག་ན། འཁོར་བར་མི་གནས་པའི་རྒྱུ་སྟོང་པ་ཉིད་གཅིག་པུ་
བསྒོམས་པའི་རྒྱུ་མཐུན་གྱི་འབྲས་བུ་ཡང་དག་པའི་མཐའ་མྱ་ངན་ལས་འདས་
པར་ལྟུང་སྟེ། སྙིང་རྗེའི་རྒྱུ་མཐུན་མེད་ན། དེ་ཇི་ལྟར་མི་གནས་པའི་མྱ་ངན་
洳
ལས་འདས་པ་ཡིན། གལ་ཏེ་སྙིང་རྗེ་མེད་ཀྱང་སྟོང་པ་ཉིད་གཅིག་པུ་བསྒོམས
པས་འབྲས་བུ་སྐུ་གསུམ་ག་འབྱུང་བས། མི་གནས་པའི་མྱ་ངན་ལས་འདས་པ་
ཡིན་ན། བསོད་ནམས་ཀྱི་རྒྱུ་མཐུན་ཅི་ལྟར་བཏུབ་སྟེ། རྒྱུ་མཚན་མའི་སྤྲོས་པ་
མེད་པའི་སྟོང་པ་ཉིད་བསྒོམས་པས། འབྲས་བུ་རྒྱུ་དང་མི་མཐུན་པ་མཚན་མ་
356.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དང་བཅས་པའི་གཟུགས་སྐུ་འབྱུང་བས་སོ། །རྐྱེན་དེ་ནི་ཐབས་གཅིག་པུས་
ཆོག་པར་འདོད་པ་ལ་ཡང་སྦྱར་རོ། །དེ་ལྟར་འབྲས་བུ་མི་གནས་པའི་མྱ་ངན་
ལས་འདས་པ་ཐོབ་པར་འདོད་པས། རྒྱུ་མི་གནས་པ་ལ་འབད་དགོས་པས། དེ་
ལ་གནས་པར་བྱ་བར་སྟོན་པ་ནི། འཁོར་དང་མྱ་ངན་འདས་མི་གནས་པའི། །
བྱང་ཆུབ་སེམས་དཔའ་དག་གི་ཚུལ་ནི། །འཁོར་བའི་སྐྱོན་ཡང་ལེགས་པར་
མཐོང་ཞིང་། །སྙིང་རྗེས་ཀྱང་ནི་རང་དབང་མེད་ན། །དེ་ལྟ་ན་ནི་གཉིས་ལ་མི་
གནས། །ན་འཁྱམས་ལ་གྲོང་ཁྱེར། །ཐེམ་པར་སྐང་པ་བཞག་ནས་བུ་དྲན། །
ཁང་པ་མེ་འབར་ནང་ནས་བྲོས་པས། །བུ་དྲན་ནང་དུ་འཇུག་པ་བཞིན་ནམ། །
མི་བཙང་དོང་དུ་ལྷུང་བའི་བུ་ལ། །མ་ཡིས་ཇི་ལྟར་བྱེད་པ་དེ་བཞིན། །བྱང་
ཆུབ་སེམས་དཔའ་འཁོར་བར་གནས་ཀྱང་། །རང་བཞིན་ཤེས་པས་སྐྱོན་གྱིས་
མི་གོས། །སྙིང་རྗེས་འཁོར་བ་སྤོང་བར་མི་བྱེད། །གཉིས་ལ་མི་གནས་བྱང་ཆུབ་
སེམས་དཔའ། །ཞེས་གསུངས་སོ། །དེ་ཡང་བྱང་ཆུབ་སེམས་དཔའ་རྣམས་རྒྱུའི་
དུས་ན་འཁོར་བ་དང་མྱ་ངན་ལས་འདས་པ་གཉིས་ལ་མི་གནས་པའི་ཚུལ་ནི།
ཤེས་རབ་ཀྱི་འཁོར་བ་ཐམས་ཅད་སྡུག་བསྔལ་གྱི་རང་བཞིན་དུ་ཤེས་པས། དེ་
ལས་ཡིད་འབྱུང་ཞིང་། དེ་ལྟ་བུའི་སྡུག་བསྔལ་གྱིས་ཉམ་ཐག་པའི་སེམས་ཅན་
རྣམས་ལ། རང་གི་ཉམས་ལ་དཔགས་པའི་སྙིང་རྗེ་ཆེན་པོས་རང་དབང་མེད་
པར་གྱུར་ན། འཁོར་བ་དང་མྱ་ངན་ལས་འདས་པའི་མཐའ་ལ་མི་གནས་པ་
ཡིན་ཏེ། དཔེར་ན་འབྲོག་དགོན་པར་ཕ་སྦད་གཉིས་ལམ་འཁྱམས་པ་ལ། ཕས་
ལམ་སྣ་ཅིག་རྙེད་ནས་ཕྱིན་པས། གྲོང་ཁྱེར་དུ་སླེབས་ནས་ཐེམ་པའི་ནང་དུ་
རྐང་པ་ཡ་གཅིག་བཞག་པའི་དུས་སུ། བུ་དྲན་ནས་བུ་མེད་པར་ང་རང་ཐར་
ཡང་ཅི་ཕན་སྙམས་ནས་འབྲོག་དགོན་པར་སྐྲག་བཞིན་དུ། དེར་ལོག་ནས་བུ་
ཚོལ་དུ་འགྲོ་བ་ལྟར། བྱང་ཆུབ་སེམས་དཔའ་ཡང་འཁོར་བ་འབྲོག་དགོན་པ་
དང་འདྲ་བ་ལ་ཡིད་བྱུང་ནས། དེ་ལས་ཐར་པར་བྱེད་པའི་ཐབས་ལ་འབད་
*357.

ཇོ་བོ་ལྷ་འབྲི་སྒང་པས་མཛད།
པར་བྱས་པས། མྱ་ངན་ལས་འདས་པ་མངོན་དུ་བྱ་བ་ཚེགས་མེད་པར་འདུག་
ཀྱང་།། དེ་མངོན་དུ་མི་བྱེད་པར་འཁོར་བར་གནས་ནས་སེམས་ཅན་གྱི་དོན་
བྱེད་པའོ། །ཁང་པ་མེ་འབར་བའི་དཔེ་ཡང་དོན་དེ་དང་འདྲ་སྟེ། རྒྱས་པར་
གོང་དུ་བཤད་པ་ལྟར་ཤེས་པར་བྱའོ། །ཡང་བུ་གཅིག་པོ་མི་གཙང་བའི་དོང་
དུ་ལྷུང་ན། མ་དེས་དོང་གི་ཉེས་དམིགས་ཤེས་ཀྱང་བུ་མ་བཟོད་པས།.ཚམ་
ཚོམ་མེད་པར་དོང་དུ་ཞུགས་ནས་བུ་འདོན་པ་ལྟར། བྱང་ཆུབ་སེམས་དཔའ་
ཡང་འཁོར་བའི་འཇིགས་པས་སྐྲག་བཞིན་དུ། སྙིང་རྗེ་འཁོར་བ་མི་སྤང་བར་
འཁོར་བར་གནས་ནས་སེམས་ཅན་གྱི་དོན་བྱེད་པའོ། །དེ་ལྟར་འཁོར་བར་
གནས་ཀྱང་བྱང་ཆུབ་སེམས་དཔས་འཁོར་བ་སྡུག་བསྔལ་གྱི་རང་བཞིན་དུ་་་
ཤེས་པས། འཁོར་བའི་སྐྱོན་གྱིས་ཀྱང་མི་གོས་ལ། འཁོར་བ་དེ་ལྟར་ཤེས་ཀྱང་
སེམས་ཅན་མི་བཟོད་པའི་སྙིང་རྗེ་ཆེན་པོས་འཁོར་བར་གནས་ནས། སེམས་
ཅན་གྱི་དོན་བྱེད་པས་ན། འཁོར་བ་དང་མྱ་ངན་ལས་འདས་པའི་མཐའ་་་་་
གཉིས་ཀ་ལ་མི་གནས་པའི་བྱང་ཆུབ་སེམས་དཔའ་ཡིན་ནོ། །དེ་ལྟར་འཁོར་བ་
དང་མྱ་ངན་ལས་འདས་པའི་མཐའ་ལ་མི་གནས་པ་དེའི་རྒྱུ་ཡང་། སྟོང་པ་་
སྙིང་རྗེ་ཡིན་པས་དེ་གཉིས་ཟུང་འབྲེལ་དུ་སྒྲུབ་པར་སྟོན་པ་ནི། སྙིང་རྗེས་རང་
དབང་མེད་པར་འཕངས་པས། །སྟོང་ཉིད་མཉམ་གཞག་དུས་ནའང་ཟུང་་་་་
འབྲེལ། །རྗེས་ཐོབ་ཐབས་ལ་གོམས་བྱེད་དུས་ནའང༌། །རང་བཞིན་ཤེས་པས་
དེ་ཡང་ཟུང་འབྲེལ། །བྱང་ཆུབ་སེམས་དཔའ་དགེ་བ་ཅི་བྱེད། །དེ་གཉིས་ཟུང་
དུ་འབྲེལ་བས་བསྒྲུབ་བྱ། །ཞེས་བྱ་གསུངས་སོ། །དེ་ཡང་དངོས་གཞི་སྟོང་པ་
ཉིད་བསྒོམས་པའི་དུས་ན་ཟུང་འབྲེལ་དུ་སྒོམ་པ་ནི། འདི་ལྟར་སྦྱོར་བའི་དུས་
ན་སྙིང་རྗེ་བརྟན་པོར་གོམས་པར་བྱས་པས། སེམས་ཅན་གྱི་སྡུག་བསྔལ་མ་
བཟོད་ནས་དེ་སེལ་བར་བྱེད་པ་ལ། རང་ཉིད་ཀྱིས་སངས་རྒྱས་ཐོབ་དགོས་
པས། དེའི་རྒྱུ་སྟོང་པ་ཉིད་ཡིན་པར་ཤེས་ནས་སྙིང་རྗེས་རང་དབང་མེད་པར་
.358.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འཕངས་པའི་མཉམ་གཞག་སྟོང་པ་ཉིད་སྒོམ་པའི་དུས་ན། སྙིང་རྗེ་སྟོང་པའི་
སྙིང་པོ་འམ་སྲོག་ཤིང་དུ་ཡོད་པས། སྟོང་པ་ཉིད་དང་སྙིང་རྗེ་ཟུང་དུ་འབྲེལ་
ལ། དེ་ནས་མཉམ་གཞག་ལ་དེ་ལྟར་བསྒོམས་ནས་རྗེས་ཐོབ་ལ་གནས་ལུགས་
དེ་ལྟར་ཡིན་ཡང་སེམས་ཅན་རྣམས་ཀྱི་མ་རྟོགས་པས། སྡུག་བསྔལ་བ་མ་་་་
བཟོད་པའི་སྙིང་རྗེ་ཆེན་པོས་ཀུན་ནས་བསླངས་པའི་སྦྱིན་པ་ལ་སོགས་པའི་་་་་
ཐབས་ཀྱི་ཆ་ལ་གོམས་པར་བྱེད་པའི་དུས་ན་ཐམས་ཅད་སྟོང་པའི་རང་
བཞིན་དུ་ཤེས་པས། རྗེས་ཐོབ་ལ་སྣང་ཡང་སྒྱུ་མ་ལྟ་བུར་འཁོར་གསུམ་ཡོངས་
སུ་དག་པའི་བློས་ཟིན་པས་ན། དེའི་དུས་ན་ཡང་ཐབས་ཤེས་ཟུང་དུ་འབྲེལ་
བའོ། དེ་བས་ན་བྱང་ཆུབ་སེམས་དཔའ་དགེ་བ་ཅི་བྱེད་ཀྱང་དེ་གཉིས་ཟུང་དུ་
འབྲེལ་བར་འགྲུབ་དགོས་པ་ཡིན་པས་གོང་དུ། དངོས་པོར་ཞེན་པ་ཁོ་ནས་
འཇུག་བྱ། །ཞེས་གསུངས་པ་ནི་བློ་དམན་པ་ལ་དགོངས་པ་ཡིན་པས་འགལ་
བར་ཡང་མི་བསམ་གསུང་། དེ་ལྟར་ཟུང་དུ་འབྲེལ་བར་སློབ་པའི་དུས་ན་་་་
ཡང་། བློ་འམ་རྟོག་པ་ལ་བོགས་ཆེ་བར་བྱ་བའི་ཐབས་སྟོན་པ་ནི། ལྷག་མཐོང་
དུས་ན་སྣང་ཡང་མེད་པ། །གཙོར་བྱ་རེས་ནི་ནམ་མཁའ་བཞིན་དུའོ། །འཆོལ་
བར་བསམས་པས་ངེས་པར་མྱུར་ཡིན། །དེ་རྗེས་དེ་མ་རྟོགས་ལ་སྙིང་རྗེ། །དེས་
བསླངས་སྣ་ཚོགས་ཚུལ་གྱི་ཚོགས་བསག །ཅེས་གསུངས་སོ། །འདི་དགེ་བཤེས་
དོལ་པའི་ཞལ་ནས། ཆོས་རྣམས་ཀྱི་རང་བཞིན་ལ་དཔྱད་པའི་དུས་ན་འདི་
ལྟར་ཡང་གྱིས་ཤིག །ཅེས་ལྐོག་ཏུ་གསུངས་པ་ཡིན་པས། ཚོགས་སུ་ཟློས་མི་ཐང་
བ་ཡིན་ཏེ་བཟླས་གསུངས་ནས། ལྷག་མཐོང་ཆོས་ཐམས་ཅད་སྟོང་པ་ཉིད་་་་
བསྒོམ་པའི་དུས་ན། གཅིག་དང་དུ་བྲལ་ལ་སོགས་པའི་རིགས་པས་ཡུལ་་་་་
སེམས་རང་བཞིན་མེད་པར་དཔྱོད་པ་ན། དངོས་པོ་དང་མཚན་མ་རྫས་སུ་
རབ་མེ་སྣང་ཡང་འཁྲུལ་བ་ཡིན་པས། སྒྱུ་མ་མཁན་པོས་སྒྱུ་མ་ལ་ལྟ་བ་ལྟར་
སྣང་ཡང་། དེ་ལ་ཞེན་པ་མེད་པ་གཙོ་བོར་བསྒོམ་པར་བྱ་ཞིང་། རེས་ཙ་ན་སོ་
*359.

ཇོ་བོ་ལྷ་འབྲི་སྒང་པས་མཛད།
སོར་རྟོག་པས་དཔྱད་པས་མ་རྙེད་པའི་ངང་དེ་ལ། ནམ་མཁའ་བཞིན་དུ་སྣང་
སྟོང་དབྱེར་མེད་དུ་ཆགས་ཀྱིས་ཀྱང་བག་རེ་བཏང་སྟེ་བསྒོམ་པར་བྱའོ། །དེ་ལ་
ཅུང་ཞིག་གོམས་པ་དང་། རེས་སོ་སོར་རྟོག་པས་དངོས་པོ་རྣམས་ལ་དཔྱོད།
རེས་དཔྱད་པས་མ་རྙེད་པའི་ངང་ལ་མི་རྟོག་པར་འཇོག་སྟེ། རེས་མཐོ་བར་
བསྒོམ་ཞིང་། དེའི་རྗེས་ལ་དམའ་བར་ཡང་བསྒོམ་སྟེ། དེ་ལྟར་སྤྱོད་ལམ་ཐམས་
ཅད་དུ་སྣང་སྟོང་གཉིས་འཆོལ་བར་བསམས་ན་སྟོང་པ་ཉིད་ཀྱི་རྟོགས་པ་་་་་
མྱུར་བ་ཡིན་ཏེ། བློ་ཡར་སོང་བ་ཅིག་གི་གཏམ་ཡིན་གཞན་གྱིས་དཀའ་གསུང་།
དེ་ལྟར་མཉམ་གཞག་ལ་སྟོང་པ་ཉིད་བསྒོམས་ནས་དེའི་རྗེས་ལ། དེ་མ་རྟོགས་
པའི་སེམས་ཅན་རྣམས་ལ་སྙིང་རྗེ་ཆེན་པོ་བསྒོམས་ལ། དེས་ཀུན་ནས་་་་་་་
བསླངས་པའི་ཆོས་སྤྱོད་རྣམ་པ་བཅུ་ལ་སོགས་པའི་སྒོ་སྣ་ཚོགས་ཚུལ་གྱིས་་་་་་་
ཚོགས་བསག་པ་ལ་འབད་པར་བྱ་བ་འདི་གདམས་ངག་ཡིན་ཏེ། ཚོགས་་་་་
བསགས་པ་ལ་བརྟེན་ནས་ཕྱིན་ཅི་མ་ལོག་པའི་རྟོགས་པ་སྐྱེ་བ་ཡིན་གསུང་།
དེ་ལྟར་མཉམ་གཞག་རྗེས་ཐོབ་གཉིས་ལ་སྟོང་པ་སྙིང་རྗེ་གཉིས་བསྒོམ་པར་་་་་
སྟོན་པ་ནི། སྟོང་པ་སྙིང་རྗེའི་སྙིང་པོ་ཅན་དང་།།དམིགས་པ་མེད་པའི་བྱམས་
པ་སོགས་ནི། །སྦྱོར་བའི་དུས་ན་སྙིང་རྗེ་ཞེན་པས། །དངོས་གཞི་སྟོང་ཉིད་སྒོམ་
ཡང་དེར་འབྲེལ། །དེས་ན་དེ་ལ་དེ་དག་མིང་ཐོབ། །ཅེས་གསུངས་སོ། །བསླབ་
པ་ཀུན་ལས་བཏུས་པ་ནས། སྟོང་པ་སྙིང་རྗེའི་སྙིང་པོ་ཅན། །བསྐྱོད་པས་
བསོད་ནམས་དག་པར་འགྱུར། །ཞེས་གསུངས་པ་དང་། ཡང་བློ་གྲོས་མི་ཟད་
པའི་མདོ་ཁུངས་སུ་དྲངས་ནས། བྱམས་པའི་དབྱེ་བ་གསུམ་དུ་གསུངས་པ་ལ།
དམིགས་པ་མེད་པའི་བྱམས་པ་གསུངས་པ་ཀུན་དོན་འདྲ་བ་ཡིན་ཏེ། དེ་་་་་
པང་སྦྱོར་བའི་དུས་ན་སྙིང་རྗེ་ལ་བརྟེན་ཞིང་གོམས་པར་བྱས་པས། དངོས་
གཞི་སྟོང་པ་ཉིད་སྒོམ་པའི་དུས་ན་ཡང་སྙིང་རྗེ་ཁོང་རྫོང་ངམ་སྲོག་ཤིང་དུ
ཡོད་པས་ཟུང་དུ་འབྲེལ་བ་དེ་ནི། སྟོང་པ་ཉིད་སྙིང་རྗེའི་སྙིང་པོ་ཅན་ཡིན་ལ།
་·360.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དངོས་གཞི་སྟོང་པ་ཉིད་བསྒོམས་ནས། རྗེས་ཐོབ་ལ་དེ་མ་སྐྱེས་པ་ལ་སྙིང་རྗེ་
སྐྱེ་བ་དེ་ནི། སྙིང་རྗེ་སྟོང་པའི་སྙིང་པོ་ཅན་ཡིན། དེ་བཞིན་དུ་བྱམས་པ་ལ་ཡང་
དེ་ལྟར་སྦྱར་རོ། །དེ་ལྟར་སྦྱོར་བའི་དུས་ན་བྱམས་པ་དང་སྙིང་རྗེ་ཞེན་པར་
བསྒོམས་པས། དངོས་གཞི་སྟོང་པ་ཉིད་བསྒོམས་པའི་དུས་ན་ཡང་། དེ་མ་
རྟོགས་པ་ལ་བྱམས་སྙིང་རྗེ་འཕེལ་བར་འགྱུར་བས་ན། དེ་ལ་སྟོང་པ་སྙིང་རྗེའི་
སྙིངཔོ་ཅན་དང་། དམིགས་པ་མེད་པའི་བྱམས་པ་དང་། སྣང་སྟོང་དབྱེར་མེད་
དང་། ཐབས་ཤེས་ཟུང་དུ་འབྲེལ་བ་ལ་སོགས་པ་དེ་དག་གི་མིང་ཐོབ་པ་ཡིན་
གསུང་། དེ་ལྟ་བུའི་ཐབས་ཤེས་ཟུང་དུ་འབྲེལ་བ་མེད་ན། ཐེག་པ་ཆེན་པོའི་
ལམ་དུ་མི་འགྱུར་བར་སྟོན་པ་ནི། ཐབས་དང་ཤེས་རབ་ཟུང་མ་འབྲེལ་ན། །
བདག་མེད་རྣམ་གཉིས་རྟོགས་ཙམ་གྱིས་མིན། །ཉན་ཐོས་ཀྱིས་ཀྱང་ཆོས་ཀྱི་
བདག་མེད། །རྟོགས་པར་སློབ་དཔོན་ཟླ་གྲགས་གསུང་ཏེ། །དེ་ཡི་ཁུངས་ཀྱང་
ས་བདུན་པ་ལ། །ཉན་ཐོས་སེམས་ཀྱིས་མི་འཕྲོགས་གསུངས་ཕྱིར། །གང་ཟག་
བདག་མེད་ཙམ་ལས་མིན་ན། །ས་བདུན་པ་ལ་དོགས་བསུ་ཅི་དགོས། །མཐོང་
ལམ་སྐྱེས་ནས་བྱེ་བྲག་བྱེད་ཕྱིར། །དེ་བས་བདག་མེད་གཉིས་ཀ་རྟོགས་ནས།
འོན་ཀྱང་ཉན་ཐོས་སེམས་ཀྱི་འཕྲོགས་པ། །ཐབས་དང་ཟུང་མ་འབྲེལ་བས་
ལན་ཡིན། །ཞེས་གསུངས་སོ། །དེ་ཡང་ཁ་ཅིག་ན་རེ། ཐེག་པ་ཆེ་ཆུང་གི་ཁྱད་
པར་སྙིང་རྗེས་མ་ཕྱེ་ལྟ་བས་ཕྱེ་བ་ཡིན་ཏེ། ཉན་ཐོས་ཀྱིས་གང་ཟག་གི་བདག་
མེད་ལས་མ་རྟོགས། རང་སངས་རྒྱས་ཀྱིས་དེའི་སྟོང་དུ་ཆོས་ཀྱི་བདག་མེད་
ཕྱོགས་གཅིག་ལས་མ་རྟོགས་པས། ཐམས་ཅད་མཁྱེན་པའི་རྒྱུ་ཐེག་པ་ཆེན་
པོའི་ལམ་དུ་མ་གྱུར་ལ། བྱང་ཆུབ་སེམས་དཔས་བདག་མེད་གཉིས་ཀ་རྟོགས་
པས། ཐམས་ཅད་མཁྱེན་པའི་ལམ་དུ་གྱུར་པ་ཡིན་ཟེར་བ་ནི་མི་འཐད་དེ།
ཉན་ཐོས་ཀྱིས་ཀྱང་བདག་མེད་གཉིས་ཀ་རྟོགས་པའི་ཕྱིར་རོ། །དེ་རྟོགས་པར་
ཅིས་ཤེས་ན། སློབ་དཔོན་ཀླུ་སྒྲུབ་ཀྱིས། ཇི་སྲིད་ཕུང་པོར་འཛིན་ཡོད་པ། །དེ་
·361·

ཇོ་བོ་ལྷ་འབྲི་སྒང་པས་མཛད།
སྲིད་དེ་ལ་ངར་འཛིན་ཡོད། །ཅེས་ཆོས་ཀྱི་བདག་མེད་མ་རྟོགས་ན། གང་ཟག་
གི་བདག་མེད་རང་ཡང་མ་རྟོགས་པར་འགྱུར་བའི་ཐལ་འགྱུར་གསུངས་པའི་་
ཕྱིར་དང༌། སློབ་དཔོན་ཟླ་བ་གྲགས་པས་ཀྱང་། ཉན་ཐོས་ཀྱིས་ཀྱང་ཆོས་ཀྱི་
བདག་མེད་རྟོགས་པར་གསུངས་ཏེ། དེའི་ཁུངས་ཀྱང་མདོ་སྡེ་ས་བཅུའི་ས་
བདུན་པ་རིང་དུ་སོང་བ་ལ་གནས་པ་དེ་ནི་ཉན་ཐོས་དང་རང་སངས་རྒྱས་ཀྱི་
ས་ལས་འདས་ཡིན་ནོ། །ཞེས་གསུངས་པས་ན་ས་དྲུག་པ་མན་ཆད་དུ། ཉན་
ཐོས་ཀྱི་སེམས་ཀྱིས་འཕྲོགས་སྲིད་པ་ཡིན་པས་ན། ཆོས་ཀྱི་བདག་མེད་རྟོགས་
པ་ཡིན་ནོ། །གལ་ཏེ་ཉན་ཐོས་ཀྱིས་གང་ཟག་གི་བདག་མེད་ཙམ་ལས་མ་་
རྟོགས་པས་ཉན་ཐོས་སུ་སོང་བ་ཡིན་ཅིང་། བདག་མེད་གཉིས་ཀ་རྟོགས་ན་
ཐེག་པ་ཆེན་པོར་འགྱུར་བ་ཡིན་ན། བདག་མེད་གཉིས་ཀ་མཐོང་ལམ་སྐྱེས་
པའི་དུས་སུ་རྟོགས་པས། དེ་ཉིད་དུ་ཐེག་པ་ཆེ་ཆུང་གི་བྱེ་བྲག་ཕྱེད་པའི་ཕྱིར་
ས་བདུན་པ་མན་ཆད་དུ་ཉན་ཐོས་ཀྱི་སེམས་ཀྱིས་འཕྲོགས་པའི་དོགས་པ་་་་་་་་
བསུ་ཅི་དགོས་ཏེ་མི་དགོས་སོ། །ཡང་ན་ཉན་ཐོས་ཀྱིས་གང་ཟག་གི་བདག་
མེད་ཙམ་ལས་མ་རྟོགས་ན། མཐོང་ལམ་ཙམ་ཡང་སྐྱེ་བར་མི་ནུས་པའི་ཕྱིར།
བྱང་ཆུབ་སེམས་དཔའ་མཐོང་ལམ་སྐྱེས་པ་དང་། བྱེ་བྲག་ཕྱེད་པའི་ཕྱིར་ས་
བདུན་པ་ལ་དོགས་པ་བསུ་ཅི་དགོས་ཏེ་མི་དགོས་པ་ལས། དོགས་པ་གསུས་
ནས་གསུངས་པའི་ཕྱིར་ཆོས་ཀྱི་བདག་མེད་རྟོགས་པ་ཡིན་ནོ། །དེ་བས་ན་ཉན་
ཐོས་ཀྱིས་ལྟ་བ་བདག་མེད་གཉིས་ཀ་རྟོགས་ཀྱང་། ཉན་ཐོས་ཀྱིས་སངས་རྒྱས་
མ་ཐོབ་པ་དེ་ཅིས་ལན་ན། ཐབས་ཁྱད་པར་ཅན་སྙིང་རྗེ་ཆེན་པོ་དང་། བདག་
མེད་གཉིས་རྟོགས་པའི་ལྟ་བ་ཟུང་དུ་མ་འབྲེལ་བས་ལན་པ་ཡིན་གསུང་། དེ་
ལྟར་ཡིན་པས་ན་ལྟ་སྤྱོད་ཟུང་དུ་འབྲེལ་བའི་ལམ་རྟོགས་པར་བྱས་ལ། དེ་ད་
རེས་བསྒྲུབ་དགོས་པར་སྟོན་པ་ནི། ཅི་ཡང་མིན་པས་སྡུག་ཏུ་བཅུག་པ། །དྲན་
པར་བྱས་ལ་རང་དང་གཞན་ཕྱིར། །རྟག་ཏུ་འབད་བྱ་དུས་ནི་ད་རེས། །ཞེས་
ལྷ་.362·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གསུངས་སོ། །དགེ་བཤེས་དེ་ཡི་ཞལ་ནས། ང་ཡིས་འདི་གཅིག་པུ་ལ་བསྐོར་
ལྡོག་བྱས་ནས་བསྒོམས་ཀྱང་ཆོག་པ་ལྟ་བུ་ཡིན་ཏེ་གསུང་ནས། ལས་འབྲས་
བསྒོམ་པའི་ཐབས་ཀྱང་འདི་ཡིན། འཁོར་བའི་ཉེས་དམིགས་བསྒོམ་པའི་་་་་་་
ཐབས་ཆེ་ཤོས་ཀྱང་འདི་ཡིན། ཐབས་ཤེས་ཟུང་དུ་འབྲེལ་བར་བསྒོམ་པའི་
།ཐབས་ཀྱང་འདི་ཡིན་གསུང་། དེ་ལ་ཅི་ཡང་མ་ཡིན་པ་ནི་ལྟ་བ་ལ་བྱ་སྟེ། ལྟ་བ་
ཅི་ཡང་མ་ཡིན་གསུང་། ལས་དང་ཉོན་མོངས་པ་རང་བཞིན་དུ་གྲུབ་པ་ཅིག་
གིས་སྡུག་བསྔལ་བསྐྱེད་ན་དེ་ཟད་དབང་མེད་པ་ལ། དེ་དག་གིས་རང་བཞིན
ལ་བལྟས་ན། ལས་ཀྱང་ལས་ཀྱི་སྟོང་། དེ་ཀུན་ནས་སློང་བའི་ཉོན་མོངས་པ་
ཡང་ཉོན་མོངས་པས་སྟོང་སྟེ། ཅི་ཡང་མ་ཡིན་པ་བྱ་བར་འཇུག་པ་ཡིན། དེས་
སྡུག་བསྔལ་ཅི་ཡང་མ་ཡིན་པ་བསྐྱེད་ནས། བདག་དང་གཞན་འཁོར་བར་
སྡུག་ཏུ་བཅུག་སྟེ། འདི་ནི་སྒྱུར་འདྲ་སྙིང་ལ་འཇིག་སྤོང་ཤེས་ཕྱིར་བརྩོན་པ་
བསྟེན། །དོན་མེད་ཉིད་དུ་བདག་ལ་དམྱལ་བ་རྣམས་སུ་ཅི་སྟེ་གནོད་པ་བྱེད། །
ཅེས་གསུང་པ་བཞིན་ནོ། །དེ་ལྟར་ཡིན་པས་ཅི་ཡང་མ་ཡིན་པའི་ལས་ཀྱིས་ཅི་
ཡང་མ་ཡིན་པའི་ངན་སོང་དུ། ཅི་ཡང་མ་ཡིན་པའི་སྡུག་བསྔལ་བསྙོན་དུ་མེད་
པ་འོང་བས། སྡིག་པ་ཕྲ་མོ་ལ་འཛེམ་པར་བྱ། ཅི་ཡང་མ་ཡིན་པའི་འཁོར་བར་
ཅི་ཡང་མ་ཡིན་པའི་སྡུག་བསྔལ་མྱོང་བས། རང་གཞན་གྱི་འཁྲུལ་པ་སྤང་་་་
བར་བྱ་བའི་ཕྱིར་འབད་པར་བྱ་སྟེ། བཅོམ་ལྡན་འདས་ཀྱིས་སྒོ་མཐའ་ཡས་པ་
ལས། འདོད་ཆགས་ཏིང་ངེ་འཛིན་དུ་རིག་པར་བྱའོ། །དེ་བཞིན་དུ་ཞེ་སྡང་
དང་། གཏི་མུག་ཏིང་ངེ་འཛིན་དུ་རིག་པར་བྱའོ། ཁྱེའུ་དང་བུ་མོ་དང་སྐྱེས་པ་
དང་བུད་མེད་ཏིང་ངེ་འཛིན་དུ་རིག་པར་བྱའོ། །ཞེས་གསུངས་པ་ནི། དེ་དག་
གི་རང་བཞིན་སྟོང་པ་ཉིད་དུ་ཤེས་པར་བྱས་ནས། དེ་ལ་མཉམ་པར་འཇོག་པ་
ནི་ཏིང་ངེ་འཛིན་ཡིན་བྱ་བའི་དོན་ཡིན་པས། དེ་ལྟར་བསྒོམ་པ་ལ་ཟླ་བ་ཡར་
གྱི་ངོ་ལྟར་འབད་པར་བྱ། དེ་ཡི་དུས་ཀྱང་ད་རེས་དལ་འབྱོར་གྱི་ལུས་ཐོབ་
+363·

ཇོ་བོ་ལྷ་འབྲི་སྒང་པས་མཛད།
ནས། སངས་རྒྱས་ཀྱི་བསྟན་པ་དང་ཕྲད་ཅིང་། བསྟན་པ་མཐའ་དག་ལས་ཕྱི་
རོལ་དུ་མ་གྱུར་པར་ཞུགས་པའི་དུས་འདིར། ཚོགས་བསག་ཅིང་སྒྲིབ་པ་སྦྱོང་
བ་དང༌། སངས་རྒྱས་རྗེས་སུ་དྲན་པ་ནས། བདག་མེད་གཉིས་ཀྱི་བར་དུ་བློ་
སྦྱང་བ་ལ་འབད་པར་བྱ། དེ་ཡང་མ་རྒས་མ་ན་མ་ཤི་བ་ལ་འབད་དགོས། དེ་
དག་བྱུང་ཙམ་ལེ་ལོ་སྤངས་ཀྱང་མི་ཕན་ཏེ། ཇོ་བོ་སྙེ་ཐང་དུ་བཞུགས་པའི་
དུས་སུ། དགེ་བཤེས་གསང་ཕུ་བ་དང༌། དགོན་པ་བ་དང་། རྣལ་འབྱོར་བ་
ཆེན་པོ་ཀུན་ལ། ཇོ་བོ་ཉིད་ཀྱིས་ན་བཟའ་ཡར་བསལ་ནས་ཤ་འདི་བཞིན་དུ་
སོང་ཙ་ན་སྒོམ་མི་ནུས་གཞོན་པའི་དུས་སུ་སྒོམ་དགོས་པ་ཡིན་གསུང་པ
བཞིན་དུ་ཡིན་པས། ལེ་ལོ་སྤངས་ལ་སྒྲུབ་པ་ལ་འབད་པར་བྱའོ་གསུང་། དེ་
ལྟར་ལྟ་སྤྱོད་ཟུང་དུ་འབྲེལ་བ་སྒྲུབ་པ་ལ། བདེན་པ་གཉིས་ཀྱི་གནས་ལུགས་
ཤེས་དགོས་པས། དེ་གཏན་ལ་དབབ་པར་སྟོན་པ་ནི། དབུ་མ་བདེན་ཆུང་
གསུང་བའི་སྐབས་སུ། །ལྷ་ཅིག་བླ་མ་གསེར་གླིང་ཤཱནྟི། །ལྟ་བ་སེམས་ཙམ་རྣམ་
བདེན་རྣམ་རྫུན། །ལྷ་ཅིག་རབ་ཏུ་མི་གནས་དབུ་མ། །རྣལ་འབྱོར་དབུ་མ་ཞེས་
ཀྱང་མིང་འདོགས། །གསེར་གླིང་ངོ་མཚར་ཆེ་བས་ཡང་ཡང༌། །ཁྱོད་ལྟར་ཤེས་
རབ་ཤིན་ཏུ་ཆེ་ཡང་། །ལྟ་བ་འདི་ལྟར་གོ་བ་མཚར་ཆེ། །གསུང་ཡང་དེ་ལ་མོས་
པ་སླར་ཆེ། །བླ་མ་ཤཱནྟིས་ཤེས་རབ་བཤད་སྐབས། །དབུ་མར་བཤད་པར་རེ་
རེས་སུན་འབྱིན། །ང་ཡི་དབུ་མ་དེ་ཉིད་གསལ་བཏབ། །རྣལ་འབྱོར་དབུ་མ་
ཤིན་ཏུ་བརྟན་ལ། །སློབ་དཔོན་ཟླ་གྲགས་ལུགས་ལའང་ཆེར་དད། །ལྷ་ཅིག་དེ་
མཛད་རྒྱུ་མི་ཞུས་པས། །ཨདྷུ་འདི་གསུང་ངས་ཀྱང་འདི་བཟུང་། །དགེ་བཤེས་
སྟོན་པ་དབུ་མ་འཇུག་ལུགས། །དོན་དམ་ལ་ནི་ཀུན་ཀྱང་ཁྱད་མེད། །གཞན་
དག་རྣམ་པ་གཉིས་སོགས་འབྱེད་ཀྱང༌། །རྣམ་གྲངས་རྣམ་གྲངས་མིན་པའམ་
ཡང་ན། །སྒྱུ་མ་གཉིས་མེད་རབ་ཏུ་མི་གནས། །དེ་སོགས་འདོད་པ་བདེན་པ་མ་
ཡིན། །དེ་བས་གྲུབ་མཐའ་ངན་པའི་རྟོག་པ། །རབ་ཏུ་མི་གནས་མ་ཡིན་ཀུན་
·364·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཀྱང་། །ཆུ་ཟླ་ལ་སོགས་གཉིས་ནི་ལོག་པའི། །ཀུན་རྫོབ་ཡིན་པ་ལ་ནི་ཁྱད་མེད།།
ཡང་དག་ཀུན་རྫོབ་མ་བརྟགས་ཉམས་དགའི། །སྐྱེ་བ་དང་ནི་འཇིག་པར་སྣང་
ཡང་། །ལས་འབྲས་བྱང་ཆུབ་སེམས་སོགས་ཀུན་ལ། །དེ་མིན་དེ་དག་མི་སྤང་
བརྟན་བྱ། །དེ་མེད་ཡང་དག་ཁང་སྟེང་མི་ཕྱིན། །དེ་བས་བྱང་ཆུབ་སེམས་
སོགས་འབད་པས། །དེ་ཉིད་མངོན་སུམ་བྱ་ཕྱིར་འབད་བྱ། །དེ་ཉིད་ལྟ་དང་
སྤྱོད་པའི་མན་ངག །ཅེས་གསུངས་སོ། །དབུ་མ་བདེན་ཆུང་གི །སངས་རྒྱས་
རྣམས་ཀྱིས་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །ཞེས་པའི་
སྐབས་སུ་འདི་གསུངས་ཏེ། སྤྱིར་ཇོ་བོས་ཕ་རོལ་ཏུ་ཕྱིན་པའི་གདམས་ངག །
བཅོམ་ལྡན་འདས་བྱམས་པ་ནས་བརྒྱུད་པ་ནི། བླ་མ་གསེར་གླིང་པ་ལ་གསན།
སྔགས་ཀྱི་བརྒྱུད་པའི་གདམས་ངག་བླ་མ་ཤཱནྟི་པ་ལ་གསན། ལྟ་བའི་བརྒྱུད་པ་
ཀུ་ས་ལི་དང་། བླ་མ་ཨ་བ་དྷུ་ཏི་པ་གཉིས་ལ་གསན་ཏེ། བླ་མས་གསེར་གླིང་པ་
ལྟ་བས་སེམས་ཙམ་རྣམ་བདེན་འཛིན། །ཤཱནྣི་བ་རྣམ་བརྫུན་འཛིན་པས། ཇོ་བོ་
ཡང་ལྟ་བ་དེ་དག་ལ་བྱང་བ་ཡིན་པར་གདའ་སྟེ། ཇོ་བོ་ཉིད་ནི་ལྟ་བར་རབ་ཏུ་
མི་གནས་པའི་དབུ་མ་འཛིན་ཏེ། དེ་ལ་རྣལ་འབྱོར་སྤྱོད་པའི་དབུ་མ་ཞེས་ཀྱང་
མིང་འདོགས་ཏེ། དབུ་མའི་མན་ངག་ཏུ་བསྟན་པ་དེ་ཡིན་བྱ་བ་ཡང་ཟེར། བླ་
མ་གསེར་གླིང་པ་སེམས་ཙམ་རྣམ་བདེན་ལ་དབུ་མར་གོ་ཆོད་ཐམས་ཅད་་
རང་བཞིན་མེད་པར་འདོད་པ་ནི་ནོར་བར་རྩི་བས། ཇོ་བོ་ལ་ཡང་། ཁྱོད་ལྟ་
བུའི་ཤེས་རབ་ཆེ་བས་ཀྱང་ལྟ་བ་དེ་ལྟར་གོ་བ་དེ་ངོ་མཚར་ཆེ། ཞེས་ཡང་དང་
ཡང་དུ་གསུང་ཡང་། ཇོ་བོ་ཉིད་དབུ་མའི་ལྟ་བ་དེ་ལ་མོས་པ་སླར་ཆེར་སོང་
སྐད། བླ་མ་ཤཱནྟི་པས་ཤེས་རབ་ཀྱི་ཕ་རོལ་ཏུ་ཕྱིན་པ་འཆད་པའི་སྐབས་སུ།
སློབ་དཔོན་སེང་གེ་བཟང་པོས་བརྒྱད་སྟོང་འགྲེལ་ཆེན་དུ་དབུ་མར་བཤད་པ་
ཉུག་བྱུང་ཚད་རེ་རེ་ནས་སུན་འབྱིན་ཅིང་བཤད་པ་ལ། སུན་ཕྱུང་བ་བཞིན་དུ་
ངའི་དབུ་མ་སླར་ལ་དེ་ཉིད་ཀྱིས་གསལ་བཏབ་པ་ལྟར་སོང་བའི་རྣལ་འབྱོར་་་
·365.

ཇོ་བོ་ལྷ་འབྲི་སྒང་པས་མཛད།
སྤྱོད་པའི་དབུ་མའི་ལྟ་བ་ཤིན་ཏུ་བརྟན་དུ་སོང་ལ། སློབ་དཔོན་ཟླ་བ་གྲགས་
པའི་དབུ་མ་ལ་འཇུག་པའི་ལུགས་ལ་ཡང་ཆེར་དད་དུ་སོང་གསུང་སྐད་འོ་ན་་
ཇོ་བོ་ཉིད་ལྟ་བ་རྣལ་འབྱོར་སྤྱོད་པའི་དབུ་མ་ལ་མཛད་པའི་རྒྱུ་ཅི་ཡིན་ཞུས་་་་
པས། བླ་མ་ཨ་ཝ་དྷུ་ཏི་པའི་ཞལ་ནས། ངས་རྣལ་འབྱོར་སྤྱོད་པའི་དབུ་མ་འདི་
ལ་བརྟེན་ནས་ཆོས་མངོན་སུམ་དུ་མཐོང་བ་ཡིན་པས། ཁྱོད་ཀྱང་ལྟ་བ་འདི
བཟུང་གསུང་བས་བླ་མའི་བཀས་འཛིན་པ་ཡིན་གསུང་བ་ཡིན་པར་གདའ།
ཇོ་བོ་སེ་བརྩུན་གྱིས་ལྟ་བ་སློབ་དཔོན་ཟླ་བ་གྲགས་པ་དང་མཐུན་པར་ཁོང་་་་་
རང་གིས་འཐད་པར་དགོངས་ནས། འདི་ཡིན་ནམ་མིན་རྒྱ་གར་རང་དུ་ཕྱིན་
ནས་རྩད་བཅད་པར་དགོངས་ནས་བལ་ཡུལ་ཚུན་ཆད་དུ་བྱོན་པ་ལ། རྒྱ་གར་
དུ་འགྲོ་མ་དགོས་པར་དེར་སྒྲོ་འདོགས་ཆོད་ནས། མར་ལ་ལོག་པ་ལགས་པར་
གདའ་བ་ལ་དགེ་བཤེས་སྟོན་པ་ལ་ཇོ་བོའི་ཞལ་ནས། ཇོ་བོ་སེ་བརྩུན་གྱི་ལྟ་བ་
གང་ཡིན་གསུང་བ་ན་འདི་ལྟར་བཞེས་པར་གདའ་བྱས་པས། ཇོ་བོའི་ཞལ་
ནས། ཚོགས་མང་པོ་བསགས་པ་ལགས་ཏེ་མཆི། དེ་མ་ཡིན་པར་དེ་ལྟ་བུ་མི་གོ་
གསུང་ནས། མཉེས་སྐད། དེར་དགེ་བཤེས་སྟོན་པའི་ཐུགས་ལ། ཇོ་བོ་ཉིད་
ཀྱང་ལྟ་བ་དེ་འཛིན་པར་བྱུང་དགོངས་པས། ཇོ་བོ་ལ་མ་ཞུས་པ་ལ་ཇོ་བོའི་
ཞལ་ནས། ཁྱོད་ང་ལ་ལྟ་བ་མི་ཞུའམ་གསུང་། ཇོ་བོ་སེ་བརྩུན་དང་མཐུན་པར་
གོ་བ་ལགས་ཞུས་པས། དེས་མི་འོང་ཞུས་ཤིག་གསུངས་ནས་ཞུས་པས། དབུ་མ་
བདེན་ཆུང་གིས་དེ་བསླབས་པས། ཕྱིས་དགེ་བཤེས་ནག་ཚོས་དབུ་མ་ལ་་་་་
འཇུག་པ་བསྒྱུར་བ་གནས་པས། དབུ་མ་ལ་འཇུག་པ་འགྱུར་ཟེར་གྱི་ངའི་གན་
དུ་ཁྱེར་ལ་ཤོག་དང་། ང་ལ་ཇོ་བོའི་གདམས་ངག་ཡོད་པས་བཤད་ཅིག་གསུང་
སྐད། དེའི་ལུགས་ཀྱི་ཀུན་ཀྱང་དོན་དམ་ལ་ཁྱད་མེད་བྱ་བ་དབུ་མ་ཐམས་ཅད
མི་ཟེར། རྣལ་འབྱོར་སྤྱོད་པའི་དབུ་མ་དང་ཟླ་བ་གྲགས་པའི་ལུགས་ཀྱི་ཁྱད་
མེད་པ་སྟེ། ཅིར་ཡང་མ་གྲུབ་ཆོས་ཉིད་དེ། །གཉིས་དང་གསུམ་སོགས་ག་ལ་
.366.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འགྱུར། །ཞེས་དང་། གང་ཕྱིར་ཁོ་ན་དེ་ལ་ནི། །བརྗོད་པའི་བག་ཀྱང་ཅི་ཡང་
མེད། །ཅེས་པ་དང་། དོན་དམ་པ་ལ་སེམས་ཀྱི་རྒྱུ་བ་ཡང་མེད་ན། ཡི་གེ་རྣམས་
ལྟ་ཅི་སྨོས་ཞེས་གསུངས་པས་ན། གནས་ལུགས་ལ། དབུ་མ་པ་ལ་མི་མཐུན་པ་
མེད་ཅེས་པ་ལྟར་ཡིན་ནོ། །དེ་ལྟར་ཡིན་ཡང་གཞན་དག་སེམས་ཙམ་པ་ཀུན།
འགྱུར་མེད་ཕྱིན་ཅི་མ་ལོག་པའི། །ཡོངས་སུ་གྲུབ་པ་རྣམ་པ་གཉིས། །ཞེས་
འདོད་པ་དང་། ཤར་གསུམ་མཁན་པོ་ཀུན་རྣམ་གྲངས་དང་རྣམ་གྲངས་མ་
ཡིན་པའི་དོན་དམ་པ་གཉིས་སུ་འདོད་པ་དང་། པཎྚི་ཏ་འབུམ་ཕྲག་གསུམ་པ་
ཀུན་དབུ་མ་སྒྱུ་མ་ལྟ་བུ་དང་། རབ་ཏུ་མི་གནས་པ་གཉིས་སུ་འདོད་པ་དང་།
དེ་ལ་སོགས་པ་སྔོན་གྱི་བོད་སྟོན་རྣམས་རབ་ཏུ་མི་གནས་པ་ཆེན་པོ་དང་།
ཆུང་ངུ་དང་། སྣང་སེལ་ཆེན་པོ་དང་ཆུང་ངུ་སོགས་པ་འདོད་པ་དེ་དག་་་་་
བདེན་པ་མ་ཡིན་ཏེ། དེ་དག་ཐམས་ཅད་གྲུབ་མཐའ་ངན་པའི་རྟོག་པའི་་་་་
ཁོངས་སུ་འཕངས་དགོས་པ་ཡིན་གསུང་། དེ་ལྟར་དོན་དམ་ལ་ཁྱད་པར་་་་་་
འབྱེད་པ་དེ་ནི་དབུ་མ་ཆེན་པོ་པས་ཡས་བཅལ་ན། དོན་དམ་པ་བས་ཡང་
དག་པའི་ཀུན་རྫོབ་ཀྱང་མ་ཡིན་ཏེ། ལོག་པའི་ཀུན་རྫོབ་སྒྱུ་མའི་དཔེ་བརྒྱད་
དང་ཁྱད་མེད་པ་ཡིན་གསུང་། འོ་ན་རབ་ཏུ་མི་གནས་པའི་དབུ་མ་གོང་དུ་
གྲུབ་མཐའ་ངན་པའི་རྟོག་པ་ཡིན་ཞེས་བཤད་ལ། འོག་ཏུ་མ་ཡིན་ཞེས་བཤད་
པ་དང་འགལ་ལོ་ཞེ་ན། འདི་ལ་མི་འགལ་བའི་ལུགས་གཉིས་ལས། རབ་ཏུ་མི་
གནས་པའི་དབུ་མ་རང་རྣལ་འབྱོར་སྤྱོད་པའི་དབུ་མ་ལ་བྱས་ན། དེའི་ལུགས་
ཀྱི་སངས་རྒྱས་ཀྱི་ས་ན་གཉིས་སུ་མེད་པའི་ཡེ་ཤེས། སྒྱུ་མ་ལྟ་བུ་ཞལ་གྱིས་་་་་
བཞེས་པས་ན་གྲུབ་མཐའ་ངན་པའི་རྟོག་པར་བཤད་ལ། འོག་ཏུ་མ་ཡིན་པར་
བཤད་པ་ནི་དབུ་མ་ཆེན་པོ་དང་གཉིས་ཀུན་རྫོབ་ཤེས་པ་འཁྲུལ་པའི་སྣང་བ་་
ཙམ་དུ་མཐུན་ཡུལ་དུ་འདྲ་སྟེ། ཀུན་རྫོབ་མཐུན་ཆེ་བས་ཆུ་ཟླ་དང་མི་འདྲ་
བར་བཤད་པ་ཡིན་ཞེས་བླ་མ་རིན་པོ་ཆེ་པོ་ཏོ་བ་གསུངས་སོ། །ཡང་ན་རབ་ཏུ་
367.

ཇོ་བོ་ལྷ་འབྲི་སྒང་པས་མཛད།
མི་གནས་པའི་དབུ་མ་འདི། དབུ་མ་ཆེན་པོ་ལ་བྱས་ན། གྲུབ་མཐའ་ངན་པའི་
རྟོག་པ་མ་ཡིན་ཡང་། གོང་དུ་ཡིན་པ་སྐད་དུ་བཤད་པ་ནི། གྲོགས་པོ་ངན་པའི་
ཟླ་ལ་ཤོར་བས་མིང་ཕོག་པ་ཡིན་ཏེ། རྣམ་གྲངས་མ་ཡིན་པའི་དོན་དམ་གྲུབ་
མཐའ་ངན་པའི་ཁོངས་སུ་བགྲངས་པ་དང་། ཤེས་རབ་མེད་ན་ཕ་རོལ་ཏུ་ཕྱིན་
པ་ལྔ་ལམ་དུ་མི་འགྱུར་བས་བཤད་པ་དང་འདྲ་ཞེས་གཞན་དག་ཟེར་རོ། །དེ་
ལ་སྤྱིར་ཡང་དག་པའི་ཀུན་རྫོབ་དང༌། ལོག་པའི་ཀུན་རྫོབ་ལ་ཡང་སྲོལ་ལུགས་
མི་མཐུན་པ་མང་སྟེ། སློབ་དཔོན་ཟླ་བ་གྲགས་པས། གནོད་པ་མེད་པའི་དབང་
པོ་དྲུག་རྣམས་ཀྱིས། །བཟུང་བ་གང་ཡིན་འཇིག་རྟེན་གྱིས་རྟོགས་ཏེ། །འཇིག་
རྟེན་ཉིད་ལས་བདེན་ཡིན་ལྷག་མ་ནི། །འཇིག་རྟེན་ཉིད་ལས་ལོག་པར་རྣམ་
པར་གཞག །ཅེས་གསུངས། ཡེ་ཤེས་སྙིང་པོས། སྣང་དུ་འདྲ་ཡང་དོན་བྱེད་དག།
ནུས་པའི་ཕྱིར་དང་མི་ནུས་ཕྱིར། །ཡང་དག་ཡང་དག་མ་ཡིན་པའི། །ཀུན་རྫོབ་
ཀྱི་ནི་དབྱེ་བ་བྱས། །ཞེས་གསུངས་ལ། ཇོ་བོས་ནི། ཀུན་རྫོབ་རྣམ་པ་གཉིས་སུ་
འདོད། །ལོག་པ་དང་ནི་ཡང་དག་གོ། །དང་པོ་གཉིས་ཏེ་ཆུ་ཟླ་དང༌། །གྲུབ་
མཐའ་ངན་པའི་རྟོག་པའོ། །མ་བརྟགས་གཅིག་པུ་ཉམས་དགའ་བའི། །སྐྱེ་བ་
དང་ནི་འཇིག་པའི་ཆོས། །དོན་བྱེད་ནུས་དང་ལྡན་པ་ནི། །ཡང་དག་ཀུན་རྫོབ་
ཡིན་པར་འདོད། །ཅེས་གསུངས་སོ། །དེ་བས་ན་ཁ་ཅིག་ན་རེ། མཚན་ཉིད་
བཞི་ལྡན་ལོག་པའི་ཀུན་རྫོབ་ཡིན། ཡང་དག་པའི་ཀུན་རྫོབ་ནི། ས་ལ་གནས་
པའི་བྱང་ཆུབ་སེམས་དཔའི་རྗེས་ཤེས་འབའ་ཞིག་ཡིན་ཟེར་བ་ཡང་ཡོད་དེ།
དེ་ཁོ་ན་ཡིན་པའི་ངེས་པ་ཡང་མེད། དེ་རྣལ་འབྱོར་པའི་ཀུན་རྫོབ་ཀྱི་དབང་
དུ་བྱས་པ་ཡིན། འཇིག་རྟེན་པའི་བསམ་ངོར་བྱས་ན་མཚན་ཉིད་བཞི་ལྡན་
ཡང་དག་པའི་ཀུན་རྫོབ་ཡིན། རྣལ་འབྱོར་པའི་ཀུན་རྫོབ་ཀྱི་དབང་དུ་བྱས་ན་
རྣལ་འབྱོར་པ་ཡང་བློ་ཁྱད་ཀྱིས། །གོང་མ་གོང་མ་རྣམས་ཀྱིས་གནོད །ཅེས་
གསུངས་པས་ན། ས་གོང་མ་གོང་མ་ཡང་དག་པའི་ཀུན་རྫོབ་ཏུ་འགྲོ་བ་ཡིན།
368.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འཇིག་རྟེན་ཀུན་རྫོབ་བྱ་བ་ཡང་ཚུ་རོལ་མཐོང་བ་ཁོ་ནའི་བློ་ཡུལ་དུ་གྱུར་པ་་་་་
ལ་ཟེར་བའི་ངེས་པ་མེད། རྒྱུ་རྐྱེན་ཚོགས་པས་སྣང་ཞིང་ཐ་སྙད་དང་། དེའི་
གདགས་གཞིར་གྱུར་པ་ཐམས་ཅད་ལ་ཟེར་བ་ཡིན། ཐ་སྙད་བྱ་བའི་སྐད་འདི་
ལ། རྒྱ་གར་གྱི་སྒྲ་ལས་བྷེ་ཧ་ར་བྱ་བ་ཡོད་པས། དགེ་བཤེས་སྟོན་པས་དངུལ་གྱི་
གདུང་རྟེན་མཁན་པོ་ལ་བོད་སྐད་དུ་ཅི་ཡིན་དྲིས་པས། ཡུལ་ཆོས་བྱ་བ་ཡིན་
ཟེར། དགེ་བཤེས་ཀྱི་ཞལ་ནས་ཀུན་རྫོབ་ལ་ཉེ་ནི་དེ་ཉེ་སྟེ། ཡུལ་ཆོས་ལ་ཏ་
ཏའོ་མེད་པས་བྷེ་ཧ་ར་བྱ་བ་ཡང་། ཡུལ་ཆོས་འལ་ཡི་འོལ་ཡི་ཏ་ཏའོ་གྲུབ་པ་
མེད་པའི་དོན་ཡིན། གྲུབ་པ་མེད་ཀྱང་འཇིག་རྟེན་པས་ཡང་དག་ཏུ་བལྟ་བས་
ན་ཡང་དག་དེ་འཁྲུལ་པ་ཡིན་པས་ན་ཀུན་རྫོབ། འཁྲུལ་པ་ཅན་གྱི་ངོར་་
བདེན་བདེན་ལྟར་སྣང་བས་ན་བདེན་པ་ཞེས་བྱ་གསུང༌། དེ་ལ་རེ་ཞིག་ཡང་
དག་པའི་ཀུན་རྫོབ་ཀྱི་མཚན་ཉིད། དངོས་པོ་སྨྲ་བས་རྫས་སུ་ཡང་མ་བརྟགས།
རིགས་པས་རང་བཞིན་མེད་པར་ཡང་མ་བརྟགས་ན་ཉམས་དགའ་བ་ཙམ་དུ་
སྣང་ལ། བརྟགས་ན་རིགས་པའི་ཁུར་མི་བཟོད། མ་བརྟགས་ན་སྣང་བ་ཙམ་པོ་
དེ་ཡང་རྒྱུ་རྐྱེན་ཚོགས་ན་སྐྱེ་བར་སྣང་ལ། རྒྱུ་རྐྱེན་འགགས་ན་འཇིག་པར་སྣང་
བས། ཀུན་ནས་ཉོན་མོངས་པ་རྒྱུ་འབྲས་དང༌། རྣམ་པར་བྱང་བ་རྒྱུ་འབྲས་
ཐམས་ཅད་དེ་ལྟར་རྒྱུ་ཚོགས་ན་སྣང་ཞིང་། རྒྱུ་ལོག་ན་ལྡོག་པ་དེ་ལྟར་ཡིན་
པས། ཀུན་རྫོབ་ཐབས་ཀྱི་ཆ་དེ་དག་མི་སྤང་བར་བརྟན་པར་བྱ་སྟེ། དེ་དག་ལ་
ཐབས་སུ་འཇོག་པའི་རྒྱུ་མཚན་ཡང་། དེ་དག་གིས་གཟུགས་སྐུ་རྣམ་གཉིས་
སྐྱེད་པར་བྱེད་པ་དང་། སེམས་ཅན་སྨིན་པར་བྱེད་པ་དང་། ཤེས་རབ་བདག་
མེད་རྣམ་གཉིས་ཀྱི་དོན་རྣལ་མར་རྟོགས་པར་བྱེད་པའི་ཐབས་ཡིན་པས། དེ་
དག་བརྟན་པ་གལ་ཆེ། དེ་རྣམས་མེད་པར་ཡང་དག་པའི་ཁང་སྟེང་དུ་མི་ཕྱིན་
པས། ཇོ་བོས་ཀྱང་། ཡང་དག་ཀུན་རྫོབ་རྣམས་ཀྱི་སྐས། །མེད་པར་ཡང་དག་
ཁང་ཆེན་གྱི། །སྟེང་དུ་འགྲོ་བར་བྱེད་པ་ནི། །མཁས་ལ་རུང་བ་མ་ཡིན་ནོ། །
·369.

ཇོ་བོ་ལྷ་འབྲི་སྒང་པས་མཛད། ”
ཞེས་གསུངས་པ་བཞིན་ཡོད། ཐབས་ཀྱང་འོག་མ་འོག་མ་ནས་བརྟན་པར་བྱ་
བ་གལ་ཆེ་བས། དང་པོ་སངས་རྒྱས་རྗེས་སུ་དྲན་པ་ནས་རིམ་གྱིས་གོམས་པར་
བྱས་པས། བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཀྱིས་ཀུན་ནས་བསླང་
པའི་
ངེ་བསམ་གཏན་མན་ཆད་བརྟན་པར་བྱས་ནས། ཤེས་རབ་བདག་མེད་་་་
གཉིས་སྒོམ་པ་ལ་འབད། དེ་ལྟར་འབད་པས་ལམ་ལྔ་རིམ་གྱིས་བགྲོད་ནས། དེ་
ཁོ་ན་ཉིད་ཆོས་སྐུ་མངོན་དུ་ཐོབ་པ་དེ་ལ་བརྟེན་ནས་གཟུགས་སྐུ་གཉིས་ཀྱང་་
འབྱུང་བས། སྐུ་གསུམ་ཐོབ་པར་བྱ་བའི་ཕྱིར། ཐབས་ཤེས་ལ་འབད་པ་དེ་ནི།
ལྟ་སྤྱོད་ཟུང་དུ་འབྲེལ་བ་བསྒོམ་པའི་མན་ངག་ཡིན་ནོ། །
༈ དེ་ཡན་ཆད་ཀྱིས་ཐབས་ཤེས་ཟུང་དུ་འབྲེལ་བའི་ལམ་བསྒོམ་པ་བསྟན་་
ནས། ད་ནི་དེ་ལྟར་བསྒོམ་པའི་འབྲས་བུ་སྟོན་པ་ནི། རྐྱེན་རྣམས་རྒྱུན་ནི་ཆད་
གྱུར་ན། །ཀུན་རྫོབ་ཏུ་ཡང་མི་འབྱུང་ངོ། །དེ་ཡི་སྐབས་སུ་བཤད་འདི་གསུངས།།
འགྲེལ་བ་མཁན་ནི་གཞན་དུའང་འཆད་དོ། །དེ་ལྟ་ན་ནི་ཉན་ཐོས་འདོད་
པའི། །མྱ་ངན་འདས་དང་ཁྱད་པར་ཅི་ཡོད། །དེ་བས་དེ་ནི་འདི་ལྟར་བཤད་
བྱ། །སངས་རྒྱས་འབྱུང་བའི་རྐྱེན་ནི་སེམས་ཅན། །ཅི་ཕྱིར་ཞེ་ན་དང་པོ་བྱང་
ཆུབ། །སེམས་བསྐྱེད་དུས་ན་སེམས་ཅན་ཐམས་ཅད། །མ་བརྒལ་བསྒྲལ་སོགས་
ཁས་བླངས་ཕྱིར་ན། །སེམས་ཅན་ཐམས་ཅད་མ་ལུས་མ་གྲོལ། །དེ་སྲིད་སངས་
རྒྱས་མྱ་ངན་མི་འདའ། །ལྷ་ཅིག་ལུགས་ནི་དེ་ཉིད་ཡིན་ཏེ། །ཡེ་ཤེས་རྒྱུན་ནི་སྒྱུ་
མ་ལྟ་བུ། །ཡེ་གནས་རྗེས་ལ་ཐོབ་པ་མི་མངའ། །དེ་ཡང་མངའ་བཞིན་སྔར་གྱི་
འཕེན་པས། །ཞེས་གསུངས་སྔར་གྱི་དེ་དང་དེ་མཐུན། །དེ་ནས་སློབ་དཔོན་ཞི་
བ་ལྷ་བཞིན། །ཡེ་ཤེས་རྒྱུན་ཆད་འདོད་ནའང་བཏབ་སྟེ། །དང་པོར་སྙིང་རྗེ་
བྱང་ཆུབ་སེམས་སོགས། །འཕངས་ནས་སེམས་ཅན་ཐམས་ཅད་བཟུང་བས། །
སེམས་ཅན་དོན་ནི་མཐའ་དག་རྫོགས་པའི། །མཐུ་དང་ལྡན་ན་རྡོ་རྗེ་ལྟ་བུ། །
མངོན་དུ་བྱས་ན་དེ་ནི་རྒྱུན་ཆད། །དེ་ལྟ་ན་ཡང་སེམས་ཅན་དོན་འབྱུང་། །།
*370.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
མཁའ་ལྡིང་བསྒྲུབས་ནས་འདས་པ་ཅི་བཞིན། །དེ་ཡི་རྐྱེན་ནི་སེམས་ཅན་ཁོ་
ན། །གདུལ་བྱའི་ཕྱོགས་ནས་རྒྱུན་མ་ཆད་བཞིན། །ཞེས་གསུངས་སོ། །འདི་ནི་
དངོས་པོར་སྨྲ་བ་རྣམས་ན་རེ། གལ་ཏེ་དོན་དམ་མྱ་ངན་འདས། །འཁོར་བ་
ཀུན་རྫོབ་དེ་ལྟར་ན། །སངས་རྒྱས་ཀྱང་ནི་འཁོར་འགྱུར་བས། །བྱང་ཆུབ་སྤྱོད་
པ་ཅི་ཞིག་བྱ། །ཞེས་སྐྱོན་བཀལ་པ་ལ། དབུ་མ་པས་དེའི་ལན་དུ། རྐྱེན་རྣམས་
རྒྱུན་ནི་ཆད་གྱུར་ན།།ཀུན་རྫོབ་ཏུ་ཡང་མི་འབྱུང་ངོ་། །ཞེས་གསུངས་པ་སྟེ།དེ་
ལ་འགྲེལ་པ་མཁན་ན་རེ། འཁོར་བ་ཀུན་རྫོབ་ཡིན་ཡང་། སངས་རྒྱས་འཁོར་
བར་མི་འགྱུར་ཏེ། ཅིས་ཞེ་ན། འཁོར་བས་སྐྱེས་པར་བྱེད་པའི་རྐྱེན་ཉོན་མོངས་
པ་ཡིན་པ་ལ། སངས་རྒྱས་ཀྱིས་ཉོན་མོངས་པ་སྤངས་པས་ལས་མི་གསོག་པཔས་
རྒྱུ་རྐྱེན་རྒྱུན་ཆད་དེ་མེད་པར་གྱུར་ན་འབྲས་བུ་འཁོར་བ་ཀུན་རྫོབ་ཏུ་ཡང་མི་
འབྱུང་སྟེ། དཔེར་ན་རི་བོང་གི་རྭ་དང་། མོ་གཤམ་གྱི་བུ་སྐྱེད་པའི་རྐྱེན་རྒྱུན་
ཆད་པས། དེ་དག་ཀུན་རྫོབ་ཏུ་ཡང་མི་འབྱུང་བ་བཞིན་ནོ་ཞེས་འཆད་དེ། དེ་
ལ་པོ་ཏོ་བའི་ཞལ་ནས། སྤྱིར་དབུ་མ་པ་རང་གི་གཞུང་གིས། སྣང་བ་ཐམས་
ཅད་ཀྱིས་རྐྱེན་མ་རིག་པར་འདོད་ཙ་ན། མ་རིག་པ་རྡོ་རྗེ་ལྟ་བུའི་ཏིང་ངེ་་་་་
འཛིན་གྱིས་རྒྱུན་བཅད་པས། དེ་སྣང་བ་ཀུན་རྫོབ་ཙམ་དུ་ཡང་མི་འབྱུང་བར་
འགྱུར་བས། ཉན་ཐོས་མདོ་སྡེ་པས་འདོད་པའི་མྱ་ངན་ལས་འདས་པ་
ཀྱི་རྒྱུན་ནི་རྒྱུ་ཟད་མར་མེ་བཞིན། ཕུང་པོ་ལྷག་མེད་པར་མྱ་ངན་འདས། ཞེས་
འདུས་བྱས་ཀྱིས་འཇུག་པར་རྒྱུན་ཆད་པས། མར་མེ་སྣུམ་ཟད་ལྟར་འདོད་པ་
དང་ཁྱད་པར་མེད་པར་འགྱུར་རོ། །དེ་བས་ན་ས་དང་པོའི་དུས་ན་ཡང་ཡོན་
ཏན་དཔག་ཏུ་མེད་པ་དང་ལྡན་པར་གསུངས་པ་དེ། སངས་རྒྱས་ནས་ཅི་ཡང་
མེད་པར་མུན་རུམ་གྱིས་ཅང་འགྲོའམ་གསུང་སྟེ། དེ་ལྟར་མི་འགྲོ་བ་བཞིན་དུ།
ཤིང་ལ་བྱ་གནས་བཞིན་དུ་ཁྱོད་ཀྱིས་གནས་བརྙས། ཞེས་གསུངས་པ་བཞིན་
དུ་ཡིན་པ་དེ་བས་ན། སངས་རྒྱས་འབྱུང་བའི་རྐྱེན་དེ་ནི་སེམས་ཅན་ལ་སྦྱར་
·371·

ཇོ་བོ་ལྷ་འབྲི་སྒང་པས་མཛད།  ཿ
ནས་བཤད་པར་བྱ་སྟེ། སངས་རྒྱས་འབྱུང་བའི་རྐྱེན་སེམས་ཅན་ཇི་ལྟར་ཡིན་
ན། དང་པོ་བྱང་ཆུབ་མཆོག་ཏུ་སེམས་བསྐྱེད་པའི་དུས་སུ། སེམས་ཅན་ཐམས་
ཅད་མྱ་ངན་ལས་འདའ་བར་ཁས་བླངས་པའི་ཕྱིར་ན། ཁས་བླངས་དང་མི་
འགལ་བས་སེམས་ཅན་མ་ཟད་ཀྱི་བར་དུ་ལྷག་མེད་དུ་མྱ་ངན་ལས་མི་འདའ་་
བར། གཟུགས་སྐུ་གཉིས་གདུལ་བྱའི་སྣང་བ་ལ་འབྱུང་ལ། དེ་འབྱུང་བའི་རྐྱེན་
སེམས་ཅན་ནམ་ཟད་པ་དང༌། གཟུགས་སྐུ་གཉིས་ཀུན་རྫོབ་ཏུ་ཡང་མི་འབྱུང་
བའི་དོན་ཡིན་གསུང་སྐད། ཇོ་བོ་རྗེ་ལྷ་ཅིག་གིས། རྣལ་འབྱོར་སྤྱོད་པའི་དབུ་
མའི་བཞེད་ལུགས་ཀྱང་དེ་ཡིན་ཏེ། ཇི་སྲིད་རྡོ་རྗེ་ལྟ་བུའི་ཏིང་ངེ་འཛིན་ཐོབ་
ཕན་ཆད། རྗེས་ལ་ཐོབ་པ་ནི་མི་མངའ་ལ། དུས་ཐམས་ཅད་དུ་མཉམ་པར་
གཞག་པ་ཡིན། ཞེས་དབུ་མའི་མན་ངག་ཏུ་གསུངས་པ་ནས། མཉམ་གཞག་གི་
དུས་ན་ཡེ་ཤེས་ཀྱི་རྒྱུན་སྒྱུ་མ་ལྟ་བུ། ཡེ་ནས་གནས་པ་ཡིན་ཏེ། དེ་མི་གནས་ན་
དུས་ཐམས་ཅད་དུ་མཉམ་པར་གཞག་པར་རང་མི་འཐད་པས་སོ། །རྗེས་ལ་
ཐོབ་པ་ནི་མི་མངའ་སྟེ། མངའ་ན་སངས་རྒྱས་འཁྲུལ་པ་དང་བཅས་པར་ཐལ་
བ་དང་། ས་བཅུའི་བྱང་ཆུབ་སེམས་དཔའ་དང་ཁྱད་པར་མེད་པར་འགྱུར་བ་
ལ་སོགས་པའི་ལུང་དང་རིག་པ་མང་མོད་ཀྱི་འདིར་མ་སྤྲོས་ཞེས་གསུངས།
གལ་ཏེ་རྗེས་ཐོབ་ལ་སེམས་ཅན་སུ་ཡི་དར། ས་ནི་གུད། སུ་ནི་ཡེ་ཤེས་ཀྱི་མཚོན་
གྱིས་བརྟོལ་བར་བྱ་ཞེས་གཟིགས་པ་མེད་ན་སེམས་ཅན་གྱི་དོན་འབྱུང་ངམ་་་་
སྙམ་ན། སེམས་ཅན་གྱི་དོན་ལ་རྗེས་ཐོབ་མི་མངའ་ཡང་མངའ་བ་བཞིན་དུ་
འབྱུང་སྟེ། འབྱུང་བའི་རྒྱུ་ཡང་སྔར་བྱང་ཆུབ་ཏུ་སེམས་བསྐྱེད་པའི་དུས་ཀྱི
སྨོན་ལམ་གྱིས་འཕེན་པ་ཡིན་གསུང་། སྔར་སེམས་ཅན་མ་ཟད་ཀྱི་བར་དུ་
སངས་རྒྱས་འབྱུང་བར་བཤད་པ་དེ་དག་ཇོ་བོའི་བཞེད་པ་གཉིས་མཐུན་་
པའོ། །གལ་ཏེ་ཡེ་ཤེས་ཀྱི་རྒྱུན་མངའ་བར་བཞེད་པ་དང་། སྔར་གྱི་བཤད་པ་དེ་
མཐུན་ན། སློབ་དཔོན་ཞི་བ་ལྷས། ཡེ་ཤེས་ཀྱི་རྒྱུན་མི་བཞེད་དེ། གང་ཚེ་དངོས་
·372.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དང་དངོས་མེད་དག །བློ་ཡི་མདུན་ནུ་མི་གནས་པ། །དེ་ཚེ་རྣམ་པ་གཞན་མེད་
པས། །།དམིགས་པ་མེད་པར་རབ་ཏུ་ཞི། །ཞེས་གསུངས་པས་ན། རྐྱེན་སེམས་
ཅན་ལ་སྦྱོར་བ་དེ་མི་འཐད་དོ་སྙམ་ན། དེའི་ལུགས་ལ་ཡང་སངས་རྒྱས་འབྱུང་
བའི་རྐྱེན་སེམས་ཅན་ལ་སྦྱར་བའི་བཤད་པ་དེ་བཏུབ་སྟེ། དང་པོ་བྱམས་པ་
དང་སྙིང་རྗེ་ལ་གོམས་པར་བྱས། སེམས་ཅན་གྱི་དོན་དུ་སངས་རྒྱས་ཐོབ་པར་
འདོད་པས་བྱང་ཆུབ་ཏུ་སེམས་བསྐྱེད་ནས། དེས་འཕངས་པའི་སྦྱིན་པ་ལ་
སོགས་པའི་དགེ་བ་ཅི་བྱས། སེམས་ཅན་གྱི་དོན་དུ་བླ་ན་མེད་པའི་བྱང་ཆུབ་
ཏུ་བསྔོས་པས། ས་བཅུའི་ཐ་མ་ལ་སེམས་ཅན་གྱི་དོན་མཐའ་དག་རྫོགས་པར་
བྱེད་ནུས་པའི་མཐུ་དང་ལྡན་པར་གྱུར་ནས། དེའི་སྐད་ཅིག་གཉིས་པ་ལ་རྡོ་རྗེ་
ལྟ་བུའི་ཏིང་ངེ་འཛིན་གྱིས་ཡང་དག་པའི་མཐའ་མངོན་དུ་བྱས་པས།
དབྱིངས་དང་ཡེ་ཤེས་གཉིས་སུ་མེད་པར་གྱུར་ནས། རྣམ་པར་རྟོག་པར་རྒྱུན་
ཆད་དེ། ནམ་མཁའ་དང་ནམ་མཁའ་འདྲེས་པ་ལྟ་བུ་ཡིན། དེ་ལྟར་རྣམ་པར་
རྟོག་པ་མེད་ཀྱང་སེམས་ཅན་གྱི་དོན་འབྱུང་སྟེ། སློབ་དཔོན་ཞི་བ་ལྷས། དཔེར་
ན་ནམ་མཁའ་ལྡིང་གི་ནི། །མཆོད་སྡོང་བསྒྲུབས་ནས་འདས་གྱུར་ན། །།དེ་
འདས་ཡུན་རིང་ལོན་ཡང་དེས། །དུག་ལ་སོགས་པ་བཞི་བྱེད་བཞིན། །ཞེས་
གསུངས་པ་བཞིན། སྔར་སེམས་ཅན་གྱི་དོན་འབྱུང་བའི་མཐུ་དང་ནུས་པ་
ཡོངས་སུ་རྫོགས་པའི་ཕྱིར་ན། གདུལ་བྱའི་ངོས་ནས་ཡེ་ཤེས་རྒྱུན་མ་ཆད་པར་
མངའ་བས་ཀྱང་མངའ་བ་ལྟར་གཟུགས་སྐུ་གཉིས་ཀྱིས་དོན་བྱེད། དེ་ལྟར་
བྱེད་པའི་རྐྱེན་ཡང་སེམས་ཅན་ཁོ་ན་ཡིན་པས། ཞི་བ་ལྷའི་དགོངས་པ་དང་མི་
འགལ་གསུང་ངོ་། །དེ་བས་ན་འབྲས་བུའི་དུས་ན་ཇི་ལྟར་སོང་ཡང་བཏུབ་
པས། རྒྱུ་ཕྱིན་ཅི་མ་ལོག་པ་བསྒྲུབ་པ་ལ་འབད་པར་སྟོན་པ་ནི། དེ་བས་བདག་
ཅག་དང་པོ་སྒྲུབ་དུས། །བྱམས་དང་སྙིང་རྗེ་སེམས་ཅན་ཡོངས་བཟུང་། །
བསོད་ནམས་ཡེ་ཤེས་དཔག་མེད་ཚོགས་བསག །འབྲས་བུའི་དུས་ན་ཇི་ལྟར་
·373.

ཇོ་བོ་ལྷ་འབྲི་སྒང་པས་མཛད།
ཡང་རུང་། །རྒྱུན་ཆད་རྒྱུན་མ་ཆད་སོགས་དག་དང་། །རྗེས་ཐོབ་མངའ་དང་མི་
མངའ་ལ་སོགས། །ཇི་ལྟར་ཡང་རུང་སེམས་ཅན་དོན་འབྱུང་། །གསོལ་བ་
འདེབས་ནའང་བྱིན་རླབས་དེ་བཞིན། །ཞེས་གསུངས་སོ། །འབྲས་བུ་སངས་
རྒྱས་ཐོབ་པར་འདོད་པས་རྒྱུ་ཕྱིན་ཅི་མ་ལོག་པ་སྒྲུབ་དགོས་པས། བདག་ཅག་
ཀྱང་དང་པོ་བྱང་ཆུབ་སྒྲུབ་པའི་དུས་ན། བྱམས་པ་དང་སྙིང་རྗེ་བྱང་ཆུབ་ཏུ་
སེམས་བསྐྱེད་ནས། དེས་འཕངས་པའི་ཕ་རོལ་ཏུ་ཕྱིན་པ་དྲུག་གི་སྒོ་ནས།
ཚོགས་གཉིས་དཔག་ཏུ་མེད་པ་བསགས། འབྲས་བུ་སངས་རྒྱས་ཀྱི་དུས་ན་ཡེ་
ཤེས་རྒྱུན་ཆད་རུང་མ་ཆད་རུང༌། རྗེས་ཐོབ་མངའ་རུང་མི་མངའ་རུང་སྟེ། སྐུ་
གསུམ་ཡེ་ཤེས་བཞི། འཕྲིན་ལས་ཉི་ཤུ་རྩ་བདུན་གྱི་སྒོ་ནས། འཁོར་བ་མ་
སྟོངས་ཀྱི་བར་དུ་འགྲོ་དོན་རྒྱུན་མི་འཆད་པར་འབྱུང་བ་ཅི་ཡིན་བྱ་བ། དགེ་
བཤེས་སྟོན་པས་གསུངས་པས། དེ་ལ་གསོལ་བ་བཏབ་ན་ཡང་བྱིན་རླབས་དེ་
བཞིན་དུ་འབྱུང་། དེས་ཐབས་ཤེས་ཟུང་དུ་འབྲེལ་བའི་ལམ་འབྲས་བུ་དང་
བཅས་པ་བསྟན་ནས། ད་ནི་དེ་ལྟ་བུའི་ལམ་ཕྱིན་ཅི་མ་ལོག་པ་ཤེས་པར་བྱེད་
ལུང་ལ་བརྟེན་དགོས་པས་ལུང་བཅོམ་ལྡན་འདས་ཀྱིས་སེམས་ཅན་པ་ལ།
མོས་པ་སྣ་ཚོགས་ཀྱི་ངོར་དགོངས་པ་སྣ་ཚོགས་སུ་གསུངས་ན། དེ་གྲུབ་མཐའ་
དང་ལུང་གང་ལ་བརྟེན་ནས་ཤེས་པར་བྱ་ཞེ་ན། དེ་སྟོན་པ་ནི། བཅོམ་ལྡན་
ལུང་ནི་དགོངས་པ་སྣ་ཚོགས། །བཅོམ་ལྡན་ཉིད་ཀྱིས་ལུང་བསྟན་སློབ་དཔོན། །
ཀླུ་ཡི་ལུགས་ལ་བདག་ཅག་བརྟེན་བྱ། །ལྷ་ཅིག་ཉིད་ཀྱང་དེ་ལ་གཙོར་མཛད། །
བྱི་ཚེ་ཕག་མགོའམ་མེ་ཆ་ལ་སོགས། །བོད་ལ་བཟོ་ཁྱད་ཆུང་ངུ་མཐོང་ཡང་། །
སློབ་དཔོན་གྱིས་འདི་ལྟར་མ་མཛད། །གསུངས་སོགས་ཡོན་ཏན་ཀུན་བདག་
དེར་དགོངས། །འུ་ཅག་འཛམ་བུ་གླིང་གི་སྒོས་དཔོན། །དེ་བས་དེ་ཉིད་ལུང་ལ་
གཙོར་བྱ། །ཞེས་གསུངས་སོ། །དེ་ཡང་སྤྱིར་བཅོམ་ལྡན་འདས་ཀྱིས་གདུལ་བྱའི་
འཁོར་གྱི་ཡུལ་ལ་ལྟོས་ནས། དགོངས་པ་དང་ལྡེམ་དགོངས་སྣ་ཚོགས་པའི་སྒོ་
·374·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ནས། མཐོ་ཅིག་དམའ་ཅིག་ཏུ་གསུངས་པ་རྣམས་ལག་ཏུ་ལེན་པར་བྱེད་པ་ལ།
སློབ་དཔོན་ཆོས་ཀྱི་བདག་པོར་གྱུར་པ་ཅིག་གིས། སློབ་མ་ཆོས་གོ་ཞིང་འཁྲིད་
དུ་བཏུབ་པ་ཅིག་ཁྲིད་ན། ཆོས་ཐམས་ཅད་དགོངས་པ་བཞི་དང་ལྡེམ་་་་་
དགོངས་བཞིའི་ཐིག་པར་ནས་བཏོན་ནས་ཉིན་ཞག་ཕྲུགས་ཅིག་ལ་ལག་ལེན་་
དུ། ཆོས་ཐམས་ཅད་ལ་བོར་རྒྱུ་མེད་པ་ཅིག་ཏུ་ཁྱེར་ཤེས་དགོས་པ་ཡིན། དེ་ལ་
ཡང་གྲུབ་མཐའི་ཁྱེར་ལུགས་ཀྱིས་ཐ་དད་མི་འདྲ་བ་འོང་ཡང་། འདི་བདེན་
འདི་མི་བདེན་བྱར་མི་བཏུབ་སྟེ། ཐད་སོ་ཐད་སོ་ན་བདེན་པ་ཡིན་གསུང་།
ན་འུ་ཅག་གྲུབ་མཐའ་གང་གི་རྗེས་སུ་འབྲང་ན། སློབ་དཔོན་ཀླུ་སྒྲུབ་ཀྱི་རྗེས་
སུ་འབྲང་བར་བྱའོ། འོ་ན་སློབ་དཔོན་མཁས་པ་གཞན་གྱི་རྗེས་སུ་མི་འབྲང་བ་
ཅི་ཞེ་ན། སློབ་དཔོན་ཀླུ་སྒྲུབ་ནི་བཅོམ་ལྡན་འདས་ཀྱིས་མདོ་དུ་མ་ནས་ལུང་
བསྟན་པ་ཡིན་པས་སོ། །ལུང་ཅི་ལྟར་བསྟན་ན། འཕགས་པ་སྤྲིན་ཆེན་པོའི་
མདོ་ལས། ཀུན་དགའ་བོ་ལ་ཙ་བྱི་གཞོན་ནུ་སེམས་ཅན་ཐམས་ཅད་ཀྱིས་་་་་
མཐོང་ན་དགའ་བ་ཞེས་བྱ་བ་འདི། ང་ཡོངས་སུ་མྱ་ངན་ལས་འདས་ནས་ལོ་
བཞི་བརྒྱ་ལོན་པ་ན། ཀླུ་ཞེས་བྱ་བའི་དགེ་སློང་དུ་གྱུར་ནས། ངའི་བསྟན་པ་
རྒྱས་པར་རབ་ཏུ་བསྟན་ཏེ། མཐར་གྱིས་རབ་ཏུ་དང་བའི་འོད་ཅེས་བྱ་བའི་
འཇིག་རྟེན་གྱི་ཁམས་སུ་ཡེ་ཤེས་འབྱུང་གནས་འོད་ཅེས་བྱ་བའི་སངས་རྒྱས་་་་
སུ་འགྱུར་རོ། །ཞེས་ལུང་བསྟན་ལ། ལང་ཀར་གཤེགས་པ་ནས། ལྷོ་ཕྱོགས་བེ་
དའི་ཡུལ་དུ་ནི། །དགེ་སློང་དཔལ་ལྡན་ཞེས་གྲགས་པ། །དེ་མིང་ཀླུ་ཞེས་བོད་པ་
སྟེ། །ཡོད་དང་མེད་པའི་ཕྱོགས་འཇིག་པ། །ང་ཡི་ཐེག་པ་འཇིག་རྟེན་དུ། །བླ་
མེད་ཐེག་ཆེན་རབ་བསྟན་ནས། །རབ་ཏུ་དགའ་བའི་ས་བསྒྲུབས་ཏེ། །བདེ་བ་
ཅན་དུ་དེ་འགྲོའོ། །ཞེས་གསུངས་སོ། །འཇམ་དཔལ་རྩ་བའི་རྒྱུད་ལས་ཀྱང་།
བདེ་གཤེགས་མྱ་ངན་འདས་གྱུར་ནས། །ལོ་ནི་བཞི་བརྒྱ་ལོན་པ་ན། །བསྟན་པ་
འདི་ལ་ཕན་དགའ་བའི། །དགེ་སློང་ཀླུ་ཞེས་བྱ་བ་འབྱུང་། །རབ་ཏུ་དགའ་བའི་
•375.

ཇོ་བོ་ལྷ་འབྲི་སྒང་པས་མཛད།
ས་ཐོབ་ནས། །ལོ་ནི་དྲུག་བརྒྱ་འཚོ་བར་འགྱུར། །དེ་ནས་བདག་ཉིད་ཆེན་པོ་
དེ། །རྨ་བྱ་ཞེས་བྱའི་རིག་སྔགས་བསྒྲུབས། །ཁམས་དོན་བསྟན་བཅོས་དུ་མ་
དང་། །དངོས་མེད་དོན་གྱི་དེ་ཉིད་རིག །ལུས་དེ་བོར་བར་གྱུར་ནས་ནི། །བདེ་
བ་ཅན་དུ་དེ་སྐྱེའོ། །དེ་ཡི་རྗེས་ཐོགས་ཉིད་དུ་ནི། །སངས་རྒྱས་ཉིད་ནི་ངེས་
པར་འཐོབ། །ཅེས་གསུངས། ལལ་
གནས་པར་ལུང་བསྟན་པ་ཡང་གསུངས་གསུང་། དེ་ལྟར་ཡིན་པས་ཇོ་བོ་ཉིད་
ཀྱི་ཞལ་ནས། དེ་བཞིན་གཤེགས་པས་ལུང་བསྟན་ཅིང༌། །ཆོས་ཉིད་བདེན་པ་
གཟིགས་པ་ཡི། །ཀླུ་སྒྲུབ་སློབ་མ་ཟླ་གྲགས་ཡིན། །དེ་ལས་བརྒྱུད་པའི་མན་ངག་
གིས། །ཆོས་ཉིད་བདེན་པ་རྟོགས་པར་འགྱུར་གསུང༌། ཁམས་ན་སྐྲན་ལ་རྒྱག་
་ཐུར་མ་སྦུ་གུ་ཅན་ཕག་མགོ་བྱ་བས། དེའི་ནང་དུ་སྨན་བླུག་ནས་ཐུར་མ་
སྐྲན་ལ་བརྒྱབ་ནས། བུག་པ་ན་ཕར་ཕུས་བཏབ་པས། སྨན་དེ་སྐྲན་གྱི་ནང་དུ་
སོང་ནས་འཚོ་བའི་ཐབས་ཤིག་ཡོད་བྱས་པས། ཇོ་བོའི་ཞལ་ནས། དེ་སློབ་
དཔོན་གྱིས་མི་མཛད་པ་ཅིས་ཉེས་ན་གསུངས་པ་དང་། ཡང་ཇོ་བོ་སྙེ་ཐང་ན་
བཞུགས་པའི་དུས་ན། ནུབ་མོ་ཆར་ཆེན་པོ་བྱུང་བས། ཐིག་ཆུས་མར་མེ་བསད།
ཇོ་བོའི་གཟིམས་མལ་དུ་ཡང་ཆུ་བྱུང་བ་དང་། དགེ་བཤེས་རྣལ་འབྱོར་པ་ཆེན་
པོས་མེ་ཆ་ལ་མེ་ཕྱུང་ནས་སྣང་བར་བྱས་ཏེ་ཐིགས་བཀག་བྱས་པས། ཇོ་བོའི་
ཞལ་ནས། ཁྱོད་ཀྱིས་མེ་འདི་ཇི་ལྟར་བྱས་གསུང་པ་ལ བོད་ན་མེ་ཆ་བྱ་བ་འདི་
ལྟ་བུ་ཅིག་མཆིས་བྱས་པས། འོ་ན་དེ་སློབ་དཔོན་གྱིས་མ་མཛད་པ་ཇི་ལྟར་
ཡིན་གསུང་སྐད། དེ་ལྟར་བོད་ན་བཟོ་ཁྱད་ཆུང་ངུ་འདུག་པ་གཟིགས་ཀྱང་།
དེ་སློབ་དཔོན་གྱིས་ཇི་ལྟར་མ་མཛད་གསུངས་ནས། སློབ་དཔོན་དེ་ཡོན་ཏན་
ཐམས་ཅད་ཀྱི་བདག་པོ་ཅིག་ཏུ་དགོངས་པ་ཡིན་ལ། སློབ་དཔོན་དེ་འོ་ཅག་
འཛམ་བུ་གླིང་པའི་སྒོས་གྱི་སློབ་དཔོན་དུ་གྱུར་པ་ཡིན་པས། དེའི་ལུང་ལ་
བརྟེན་པར་བྱ་སྟེ། དེའི་ལུང་ཡང་བདེན་པ་གཉིས་ལ་བརྟེན་ནས། ཚོགས་
.376·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གཉིས་བསགས་པས་འབྲས་བུ་སྐུ་གཉིས་ཐོབ་པར་གསུངས་པས། འོ་ཅག་དེའི་
རྗེས་སུ་འབྲང་བར་བྱའོ་གསུང་། ད་འོ་ན་དེ་ལྟར་བླ་མ་རྣམས་ཀྱི་གདམས་
ངག་ཐབས་ཤེས་ཟུང་དུ་འབྲེལ་བའི་ལམ་དེ། སྐྱེ་བ་འདི་ལ་སྤྱོད་པ་ཇི་ལྟ་བུ་
ཞིག་གིས་བསྒྲུབ་སྙམ་ན། དེ་སྟོན་པ་ནི། སྤྱོད་པ་བསོད་སྙོམས་སྐྱེ་བ་བསྐྱལ་བ། །
འདོད་ཆུང་བསྟེན་བྱ་སེམས་ཀྱིས་མི་གདུང༌། །ཉི་ཟླ་བཞིན་དུ་ཀུན་ཏུ་རྒྱུ་བྱ། །
གནས་གཅིག་མི་བཟུང་ས་གཅིགམི་བསྡད། །སྦྱིན་བདག་གཅིག་མིན་གྲོགས་
གཅིག་མ་ཡིན། །སུ་ལའང་གཉའ་ཤ་སྦྱིན་པ་མི་བྱ། །དར་རེ་ཟ་བའི་སྦྱིན་བདག་
ཀྱང་འདམ། །མཐུ་ཆེན་མ་ཡིན་ཁྲམ་ནག་མ་ཡིན། །འཆལ་བ་མ་ཡིན་དར་
བཟུང་མ་ཡིན། མཛེ་ཅན་མ་ཡིན་ནང་ན་ཁྲིམས་ལྡན། །ལྷག་མ་མཆོག་ཡིན་
གཞན་ཡང་ཅི་རིགས། །དཔྱད་པས་འདམ་བྱ་དེ་ཡང་རིང་མིན། །རིང་ནའང་
ལོ་གཅིག་གཡར་རེ་དགུན་རེ། །རང་ཚོད་འཕྲལ་གཟུང་རིང་ན་བདག་འཛིན། །
བཙོན་དང་ཁྱད་མེད་བློ་བཀལ་བཏུབ་ལའང༌། །གཟེ་རེ་མ་ཆེ་ཆེ་ན་ཚིག་ཟ། །
སྡུག་བསྔལ་བཟོད་པར་དཀའ་བའི་ཚིག་གཟུང༌། །སྦྱིན་བདག་ཁང་གཉཪ་
དགོན་བུ་མ་བྱེད། །དེ་བས་སྡེ་ཆེན་བཟའ་མིའི་ནང་རུང་། །ཡང་ན་བབས་རུང་
དེ་ལས་ཐུ་མེད། །མ་ལེགས་ན་ནི་སྐུར་པའང་མི་རིང་། །ཟང་ཟིང་འཕེལ་བ་
བསོད་ཅན་མ་ཡིན། །དངོས་མཐུན་བློ་སྐྱེ་དེ་ནི་བསོད་ཅན། །དེ་ལྟར་ཤེས་
པའང་ཤིན་ཏུ་ཐག་རིང་། །ལོག་པར་སྨོན་ན་མ་བཏུབ་རྟགས་ཡིན། །གཞན་
གྱིས་བདག་ལ་སྙིང་རྗེའི་གནས་བྱེད། །བདག་ནི་དགའ་བས་རྟག་ཏུ་གནས་ན།།
དེ་ལ་ཆོས་ཡོད་གཞན་དུ་ན་མིན།།འཁོར་བ་དོན་མེད་སྡུག་བསྔལ་དྲན་པས། །
ཆོས་སྒྲུབ་རྒྱུ་ཡི་སྡུག་བསྔལ་བརྣག་བྱ། །སྲོག་དང་བསྡོ་གསུང་དེ་ཙམ་མི་་་་་་
དགོས། །ཅུང་ཟད་སྡུག་ལ་བོར་བའི་ཁ་མེད། །དཔའ་བོའི་ཚིག་བཞིན་འབྲོས་
སྙིང་འདོད་ན། །ཁོང་ཡང་དེ་འདྲ་གོམ་གསུམ་ཕྱིར་བསྣུར། །སྦྱིན་པའི་བསོད་
ནམས་ཡེ་མེད་མིན་ན། །ཡེ་བསྲན་མི་དགོས་རིང་ན་ལོ་གསུམ། །ཀུན་ལ་མཐའ་
*·377·

ཇོ་བོ་ལྷ་འབྲི་སྒང་པས་མཛད།
གཉིས་བྲལ་བ་གལ་ཆེ། །ཆོས་གཙོར་བྱེད་ཅིང་མི་ཕན་མི་འདོགས། །བསྐུམ་
ནས་འདུག་ན་ཕོངས་པ་ཆོས་ཉིད། །དེ་ཡང་ལྟོགས་ནས་འཆི་བར་མི་འགྱུར། །
འདོད་ཆུང་ལྷ་དང་མི་ཡིས་མཆོད་བྱེད། །སྤྱོད་པ་ཚུགས་ཐུབ་དམ་བཅའ་མི་
བྱ། །ཁད་ནས་ཆོད་བླངས་རིམ་གྱིས་འཇུག་བྱ། །ཤིན་ཏུ་བཏུབ་ན་ཀུན་དང་མི་
བསྟུན། །བཤེས་དེས་དེ་གསུང་ཡོན་ཏན་ཀུན་རྫོགས། །བླ་མའི་དྲུང་མིན་ཧ་
ཅང་རིང་མིན། །བོང་ཆོས་བཞིན་དུ་མི་དྲག་ཁོང་གློད། །ཀུན་ནས་འཇུག་བྱ་དོ་
གལ་ཆེ་གསུང་། །གཏུག་གིས་ཐུག་ན་རྒན་ལ་གྲོས་དྲིས། །བུ་གཉིས་གཅིག་གི་
ནོར་སྐལ་དེ་ཡིན། །གཏམ་རྒྱུད་ཀྱང་ཡོད་རྒན་པོ་ཉམས་ཆེ། །དགོས་པའི་གྲོས་
ཡོད་མི་ལ་དྲིས་ཟེར། །དེ་ཡང་གཏད་ཡོད་རང་ལ་བློ་འཆར། །རྒྱལ་པོ་མིག་ནའི་
གཏམ་རྒྱུད་ཀྱང་ཡོད། །ཤེས་ཆུང་གྲོས་གསང་ཤེས་ཆེ་གྲོས་འདྲི། །དེ་བས་དེ་
ཡང་གཏོ་ཆེན་ཅིག་ཡིན། །ཞེས་གསུངས་སོ། །འདི་ནི་གཙང་པ་གྱིལ་སྟོན་གྱིས།
གཞུང་མཁན་ན་བཞུགས་པའི་དུས་སུ། སྤྱོད་པ་བསོད་སྙོམས་སྐྱེ་བ་བསྐྱལ་བ་
ཇི་ལྟར་བགྱི་ཞུས་པའི་ལན་དུ། དགེ་བཤེས་དེའི་ཞལ་ནས། བསོད་སྙོམས་པ་བྱ་
བ་ཅི་ནས་ཀྱང་འདོད་པ་ཆུང་བ་ཅིག་བསྟེན་པ་གལ་ཆེ། དེ་ཡང་ལུས་ངག་
གིས་འདོད་པ་ཆུང་ཆུང་ལྟར་བྱས་པས་མི་འོང་། སེམས་ཀྱིས་མི་གདུང་བ་ཅིག་
དགོས། བསོད་སྙོམས་པར་འདུག་ཀྱང་སེམས་ཀྱི་གདུང་བ་མ་ལོག་པར་འདོད་
པ་ཆུང་བར་མི་འགྲོ་སྟེ། ནང་གི་གདུང་བ་བྱ་བ་སླར་ཐུབ་པ་ཡིན་གསུང་། དེ་
བས་ན་རབ་ཏུ་བྱུང་བ་བྱ་བ། འཕགས་པའི་རིགས་བཞི་ལ་གནས་པར་བྱེད་
དགོས་པ་ཡིན་ཏེ། ཆོས་གོས་ངན་ངོན་ཙམ་གྱིས་ཆོག་ཤེས་པ་དང་། དེ་བཞིན་
དུ་གནས་མལ་དང་། བསོད་སྙོམས་དང་། ན་བའི་གསོ་སྨན་ངན་ངོན་ཙམ་
གྱིས་ཆོག་ཤེས་པ། གསོ་སླ་བ། དགང་སླ་བ། དོན་དང་བྱ་བ་ཉུང་བ། བྱ་རྒྱུ་
བསམ་གཏན་དང་ཀློག་པ་གཉིས་ལས་མེད་པ་ཅིག་ལ་དཀར་པོའི་ཆོས་རྣམས་
འཕེལ་བར་འགྱུར་བ་ཡིན་གྱི་མ་རྙེད་པ་ལ་ཞེ་འདོད་ཆེ་བ་དང་། རྙེད་ན་ཡང་
·378.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སྲེད་པ་ཆེ་བས། ཆོག་མི་ཤེས་སུ་སོང་སྟེ། སེམས་འདོད་པས་གཏུངས་ནས།
དེའི་རྩོལ་སྒྲུབ་ཉི་ཚེ་བྱེད་པ་ལ་ཅི་ཡང་མི་འོང་གསུང་། འདོད་པ་ཆེ་ཆུང་ཆོས་
བྱེད་མི་བྱེད་ཀྱང་གཞན་གྱིས་མོད་ལ་གོ་ནས་འོང་སྟེ། མཚུལ་ཐུང་རྫི་རྣོ་བས་
འདོད་པ་ཆེ་ཙ་ན་མོད་ལ་སྐྱོ་ནས་འོང་བ་ཡིན། གཞན་མི་སྐྱོ་ཞིང་མཐོང་ན་
དགའ་བས་ཉི་མ་དང་ཟླ་བ་བཞིན་བྱ། གྲོགས་གཉིས་གཉིས་གསུམ་གསུམ་
དང་དཔུང་གདང་བཅས་ནས་གཞན་མ་དད་པ་རྣམས་དད་པར་བྱེད། དད་
པ་ཕྱིར་ཞིང་འཕེལ་བར་བྱེད་ཅིང་གར་བདེ་བདེར་ཡུལ། ལུ་ལུ་རྒྱུ་བ་ཅིག་ཏུ་
མ་སོང་བར། གནས་གཅིག་བཟུང་ནས་ཡུལ་གཅིག་ཏུ་བསྡད་ན། དམ་པའི་
ཆོས་འདུལ་བ་ནས་སྐྱོན་བཞི་གསུངས་ཏེ། གནས་ཁང་དང་ཁྱིམ་ལ་སེར་སྣ་
བྱེད་པར་འགྱུར། སྣོད་སྤྱད་དང་ཡོ་བྱད་མང་པོ་གསོག་པར་འགྱུར། ཁྱིམ་པ་
རྣམས་དང་འདྲ་བས་ལང་ལོང་འདུ་འཛི་མང་བར་འགྱུར། །ཆོས་མ་ཐོས་པ་མི་
ཐོས་ཤིང་། ཐོས་པ་རྣམས་བརྗེད་པར་འགྱུར་བའོ། །གཞན་ཡང་རྟག་ཏུ་དེར་
བསྡད་ཙ་ན། འདི་ཀུན་ལ་འགྲོ་ས་རང་མེད་དམ་སྙམ་ནས་བརྙས་པ་སྐྱེས་་་་་་
དོགས་ཀྱང་ཡོད་དེ། དྲུག་སྡེ་ལ་གར་ཕྱིན་བྱས་པས། རྟག་ཏུ་བསྡད་ན་བརྙས་
པར་འགྱུར་བར་སྤྱོད་ཡུལ་བལྟར་ཕྱིན་ཟེར་བ་བཞིན་དུ་ཡིན། དེ་ནས་ཡང་
རྟག་ཏུ་བསྡད་ཙ་ན། སྡེ་བའམ་ཡུལ་བདག་ལྟ་བུ་ཟས་ཕུད་ཆུ་ཕུད་ཟ་བ་་་་་
རྣམས་ཀྱིས་འདིས་ངེད་ཀྱི་ཡོན་བདག་འཕྲོག་སྙམ་ནས་ཁོ་ལ་གནོད་གྱིས་
དོགས་པས་དུག་ཚུན་ཆད་ཀྱང་འོང་ཉེན་ཆེ་བ་ཡིན་གསུང་སྐད། སྦྱིན་བདག་
གཅིག་དང་ཡང་མ་ཤི་བར་དུ་ངས་བཤོས་དྲངས་ཟེར་ཡང་ཆད་མི་བྱ། དེ་ལྟར་
བྱས་ན་རང་ཆོས་འཕེལ་བའི་སར་གར་བདེར་བྱར་མི་འོང་བར བཙོན་དང་
འདྲ་བར་འགྲོ་དོགས་ཀྱང་ཡོད་པ་ཡིན། གྲོགས་གཅིག་དང་ཡང་ངེད་གཉིས་
མ་ཤི་བར་དུ་མཉམ་སྐྱིད་མཉམ་སྡུག་བྱ་ཞེས་ཆད་མི་བྱ། བྱས་ན་རང་གར་
བདེར་བྱར་མི་འོང་། དེ་ནས་གཅིག་ལ་གཅིག་གནོད་པ་ཡང་སྲིད་པ་ཡིན། དེ་
·379.

ཇོ་བོ་ལྷ་འབྲི་སྒང་པས་མཛད།
བས་ན་སུ་དང་འགྲོགས་ཀྱང་རན་པས་མགུ་བ་ཙམ་དུ་བྱས་ནས་བྱེད་པ་ཡིན།
དང་པོ་མོད་ལ་འདྲིས་པར་བྱས། དེ་ནས་དེ་མ་ཐག་ཏུ་བྲ་ཕྱེ་བ་བགོད་པ་མིན།
འགྲོགས་ཀྱི་རྟིང་ལ་ཡང་དམའ་དམའ་ཆུ་ལ་བསྐུར། མཐོ་མཐོ་རླུང་ལ་བསྐུར་
ནས་འགྲོགས་ཤེས་པར་བྱེད་པ་ཡིན་གསུང་། སུ་ལ་ཡང་ང་ཅི་བྱེད་ཁྱོད་ཤེས་
སོ་བྱས་ནས་གཉའ་ཤ་ཤོར་ན། ཁྱིའི་གཉའ་ཁུང་ནས་བཟུང་བ་ལྟར། རང་ཅི་
བྱའི་རང་དབང་མེད་པར་འགྲོ། ཡང་ན་དུད་འགྲོ་ལ་སྣ་ཐག་བཏགས་ན་རང་
དབང་མི་འོང་བ་དང་འདྲ་བར་རང་གི་དབང་མི་ལ་ཤོར་ན་རང་ཆོས་བྱེད་པ་
ལ་སྟབས་གར་བདེར་བྱར་མི་འོང་སྟེ། སྒོམ་པ་ཐར་པ་རྒྱལ་མཚན་གྱིས། ཡོན་
བདག་རྒྱ་ཚ་སྟག་དར་དད་པ་བསྐྱེད་ལ་ཕར་ལ་གཉའ་ཤ་བཟུང་འདོད་པས།
ཡོན་བདག་གི་སྣ་ཐག་ཁྱེར་ནས་གར་ཡང་འགྲོ་དབང་མེད་པ་ལྟར་འགྲོ་བ་་་་་
ཡིན་གསུང་། དེ་བས་ན་དར་རེ་ཟན་ཅིག་ཟ་བ་་རང་ལ་ཡང་འདི་ཟོས་པས་
རང་ལ་ཡང་མི་གནོད་དམ་གཞན་ལ་མི་གནོད་དམ། ཆོས་དང་མི་འགལ་ལམ་
སྙམ་དུ་བརྟགས་ནས་འདམ་པ་གལ་ཆེ་གསུང་། འདམ་ནས་ཅི་ལྟ་བུ་སྤང་ན་
མཐུ་ཆེན་གྱི་ཟས་བཟར་མི་བཏུབ་སྟེ། ཁོས་ཕར་ལ་མཐུ་བྱས། ཁོང་གིས་
ཀྱང་ཟློག་པ་བྱས་ནས་མཆོད་གནས་སྦུད་ལིང་གིས་འགྲོ་དོགས་ཡོད་པ་ཡིན་་་་་
གསུང་། ཡང་མཐུ་ཆེན་གྱི་སྲུང་མས་མི་ནོར་ཟས་གསུམ་བདག་ཏུ་བཟུང་བས་
ངའི་ཟས་ཟོས་སྙམ་ནས་གནོད་དུ་འོང་སྟེ། པོ་ཏོ་བ་ལ་ཁ་རག་མ་ཟེར་བའི་
འདྲེ་མོ་ཅིག་ང་ཡི་ཀ་ཆ་ཟོས་ཟེར་ནས་གནོད་དུ་བྱུང་བའི་གཏམ་རྒྱུད་གསུང་།
ཁྲག་ནག་ཀྱང་དེ་དང་འདྲ་སྟེ། དེས་ཉིན་མོ་འཕྲོག་ཅིང་མཚན་མོ་བརྐུས་པས།
བས་བོན་དང་ཐུག་ནས་ཞེད་པའི་ལམ་དུ། བསོད་སྙོམས་པ་ལ་ཇོ་བོ་ང་ཡི་
སྡིག་སྦྱང་བས། ང་ཡི་མཆོད་གནས་བྱ་ཟེར་ནས་འོང་། དེར་བསོད་སྙོམས་
པའི་རྟོགས་པ་ལ། ང་བསོད་ནམས་སྐྱེས་སྙམ་ནས། ཁོའི་མཆོད་གནས་བྱས་
པས་ཟློག་པ་བར་སོང་ནས། མཆོད་གནས་སྔོན་དུ་སྤུད་ཀྱིས་འགྲོ་དོགས་ཡོད་
•380·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དེ། དབུ་རུར་བསོད་སྙོམས་པ་བཞིས། ཁྲམ་ནག་ཅིག་གི་མཆོད་གནས་བྱས་
ནས། ཉིན་མོ་ཆུ་ཁར་གཏོར་མ་མང་པོ་བྱས་པས། ཁོ་ཡི་ཟློག་པ་བར་སོང་ནས།
བསོད་སྙོམས་པ་བཞི་པོ་རུག་གིས་ཤི་བའི་གཏམ་རྒྱུད་གསུང་། དེ་ནས་ཚུལ་
ཁྲིམས་འཆལ་བའི་ཟས་ཟོས་ན། དེའི་ཉམས་གྲིབ་ཀྱིས་ཆོས་བསམ་དུ་མི་་་་་
བཏུབ་པར་འགྲོ་བ་ཡིན། ངས་ཀྱང་ལྷ་སར་ཕྱི་ནས་ཕུར་ཚོ་བའི་ཟ་རྒྱུ་བག་་་་
ཙམ་ཅི་ཟོས་པས། སྨྱུག་རུམ་པའི་ཞལ་ནས། དེ་ལས་ཆོས་ཀྱི་བར་ཆད་ཆེ་བ་
མེད་པ་ཡིན་ན་གསུང་དུ་བྱུང༌། དགེ་བཤེས་ཡ་གད་པ་དང་རོགས་པོ་ཅིག་
དང་གཉིས་ཀྱི་ཚུལ་ཁྲིམས་འཆལ་བ་དང༌། བླ་གབ་ཅིག་ཏུ་ཉལ་བས། ཡ་གད་
པ་གསུང་བཅད་མཛད་ནས་བཟླས་པ་མཛད་པ། རྨི་ལམ་ན་གྲོགས་དེ་དང་
ཁོང་རང་གཉིས་ཀའི་ཕྲག་པ་ལ་ནག་པོས་གོས་ནས་འདུག་པ་ལ། ཁོང་རང་གི་
དེ་ཕྱིད་ནས་འདུག་གྲོགས་པོ་དེས་མ་ཕྱིད་པར་མཐོང་ན། ཁོང་ལ་ཁྱོད་བཟླས་
པ་བག་ཅིག་བྱེད་དགོས་པར་འདུག་གོ་བྱས་གསུང་། དེ་བས་ན་ཚུལ་ཁྲིམས་
འཆལ་བ་དང་། སྐྱ་རེངས་ཤར་ཤར་དུ་བླ་གབ་ཅིག་ཏུ་ལོངས་སྤྱོད་བྱས་ན་་་་
དམྱལ་བར་སྐྱེ་བར་གསུངས་པས་ན་གཟབ་པར་བྱ་གསུང༌། དེ་ནས་སྡེ་པའམ་
བན་བོན་ལྟ་བུས་སྦྱིན་བདག་ཏུ་བཟུང་བའི་ཡང་ཟས་བཟར་མི་བཏུབ་སྟེ།
སྐུར་བ་དག་དུག་ཚུན་ཆད་འོང་ཉེན་ཡོད་པ་ཡིན་ཏེ། སྡེ་པ་བྱ་བ་ཡང་ཁྱི་རྒན་
དང་འདྲ། གཞན་ལ་ཉི་རེ་རེ་འོང་སྟེ། དྲུག་དུ་ཕྱིན་ན་ཟིངས་ཀྱི་ཐོག་ཏུ་
འོང་སྟེ། ལུང་ནས་བསོད་སྙོམས་པ་སྒོ་བར་དུ་བཙིར་བའི་གཏམ་རྒྱུད་ཡོད་
གསུང་། དེ་བས་ན་ཕུ་ཆུང་བའི་ཞལ་ནས། དམ་པའི་ཆོས་བྱེད་པ་ལ་ཤེས་ཆེ་བ་
ཅིག་དགོས་པ་ཡིན། ཕུ་གུ་ན་འདུག་ནས་མིག་རྡོག་སྣར་བལྟས་པས་མི་འོང་།
འཇིགས་སར་ཕྱིན་པའི་མི་བཞིན་དུ་ཕྱོགས་ཡོར་བལྟ་དགོས་པ་ཡིན་གསུང་་་་་
སྐད། པོ་ཏོ་བའི་ཞལ་ནས། ཆོས་བྱེད་པ་ལ་ཤེས་རབ་ཆེ་བ་ཅིག་དགོས། དེ་
མེད་པར་ཚིག་མི་ཟིན་དོན་མི་གོ །དེ་ནས་དད་པ་ཆེ་བ་ཅིག་དགོས། དེ་མེད་
·381·

ཇོ་བོ་ལྷ་འབྲི་སྒང་པས་མཛད།
པར་ཤེས་རབ་རང་གིས་སླར་ལ་གདུག་པ་བྱས་པ་ལྟར་འགྲོ། དད་པས་ཆོས་
བྱེད་པ་རང་ལ་མི་གཞི་ཅིག་དགོས་ཏེ། པ་ཁ
རིང་རྒྱང་གིས་འགྲོ། དེ་ཡོད་ན་ཤེས་ཆེ་བ་ཅིག་དགོས་ཏེ། དེ་མེད་པར་སོང་ན་
རང་མགོ་མི་ཐོན་གསུང་། རང་མགོ་ཐོན་པ་བྱ་བ་ཡང་། དགྲ་ཐུལ་བ་དང་།
ཟིན་སྐྱོང་བ་དང་། ལྟོ་གོས་ཅི་ཕྱིད་ཀྱི་འདུན་མ་བྱེད་པ་ལ་མི་ཟེར། རང་གི་
དད་པ་དང་ཚུལ་ཁྲིམས་ལ་སོགས་པའི་ཆོས་མི་ཉམས་ཤིང་འཕེལ་བར་བྱེད་་་་་
པའི་མཐུན་རྐྱེན་ཚོལ་ཞིང་། འགལ་སྐྱེན་སྤོང་བ་ལ་སོགས་པ་ཡིན་གསུང་། དེ་
བས་ན་རང་ཅག་སྟོན་པ་བྱེད་རུང་། སྒོམ་ཆེན་བྱེད་རུང་། སྡེ་པ་བྱེད་རུང་།
ལྡོམ་བུ་བྱེད་རུང་སྟེ། ཤེས་མེད་ན་གང་གི་མགོ་ཡང་མི་ཐོན་པ་ཅིག་ལས་མི་
འོང་གསུང་། དེ་ནས་མཛེ་བྱུང་བའི་ཟ་རྒྱུ་ཟོས་ན་ཡང་དང་པོ་མི་གཙང་བ་
ཡོང་། དེ་ནས་ཁོའི་འདྲེ་ཁྲོས་ཏེ་གནོད་པ་བྱེད་དུ་འོང་བ་ཡིན་ཏེ། དེ་ཡང་དགེ་
འདུན་དུ་ལོངས་ན་དཔལ་ཧེ་རུ་ཀ་དང་འདྲ་སྟེ་ཅིས་ཀྱང་མི་ཚུགས་གསུང་།
ཡ་གད་པའི་ཞལ་ནས། གོང་མ་ཀུན་པས་འདི་རང་བག་དྲག་གམ།
ཉམས་མྱོང་ཡོད་དེ། ང་དང་གྲོགས་གཅིག་གཉིས་ཀྱིས་མཛེ་གསར་འགོ་མ་
བྱུང་བ་ཅིག་གི་ཟན་ཟླ་བ་གཅིག་ལྷག་ཙམ་ཟོས་པ་ལ། ང་ལ་ཅི་ཡང་མ་བྱུང་ཁོ་
ལ་གནོད་པ་བག་ཙམ་བྱུང་། ནུབ་གཅིག་རྨི་ལམ་དུ་ཆུ་སྲིན་ཉའི་གཟུགས་ཅན་
མགོ་དང་མཇུག་མ་གསེར་གྱི་སྦུབས་སུ་བཅུག་པ་ཅིག་འདུག་པ་ལ། དེ་གཡག་
ཅིག་ཏུ་སོང་ནས་གནོད་པ་སྐྱེལ་བར་འདུག་པ་ཅིག་རྨིས་ནས། ཁྲོ་བོའི་བཟླས་
པ་བྱས་པས་ཁྲོན་པ་ལྟ་བུ་ཅིག་ཁོལ་ནས་འདུག་པའི་ནང་ནས། བན་དེའི་་་་
གཟུགས་ཅན་ལག་པ་གཉིས་ན་ཉ་རེ་རེ་ཐོགས་པ་ཅིག་འཐོན་ནས། ག་ཤེད་
འགྲོ་བར་འདུག་ནས། གར་འགྲོ་བྱས་པས་ཕུ་ཡ་གིར་འགྲོ་ཟེར་བ་རྨིས་པས
ངེད་ཀྱིས་ཁྲོ་བོའི་བཟླས་པ་བྱས་པས། གཞིའི་ཡི་དྭགས་ཡུལ་འདོན་པར་སོང་
བ་ཡིན་སྙམ་ནས། ཁོ་ལ་ཁྱོད་ཀྱི་དེ་འདྲེ་འཕྲས་པ་མིན། གཞིའི་ཡི་དྭགས་ཡིན་
.382.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པས་གཏོར་མ་ཅིག་བྱིན་ལ། ང་ལ་མི་དགའ་བ་མ་བྱེད་ཅིག་གྱིས་དང་བྱས་
པས། ཁོས་དེ་ལྟར་བྱས་པས་སོང་ནས་དེར་བསྡད་གསུང་། དེ་བས་ན་རང་
ཅག་བན་དེ་བྱ་བ་ཡང་། རྐང་པ་རྒོད་པས་དེ་ལྟ་བུའི་ཟས་ས་རུང་། གནས་སུ་
སྡོད་ཀྱང་རུང་སྟེ། གཏོར་ཆུ་རེ་རེ་བྱས་ལ། ངེད་ལ་འཚོ་བ་མེད་པས་ཁོའི་ཟས་
ལ་ཟ་བ་ཡིན། ཁྱོད་ལ་མི་གནོད་ཀྱིས་ང་ལ་གནོད་པ་མ་བྱེད། ཁྱོད་ལ་གནས་
ཅིག་གཡར་བ་ཡིན་ནོ་བྱས་པས་གནོད་པ་མི་འོང་བ་ཡིན་ནོ་གསུང༌། འོ་ན་ཅི་
ལྟ་བུའི་ཟས་བཟའ་སྙམ་ན། ནངས་ཀྱི་ཚུལ་ཁྲིམས་དང་ལྡན་པའི་ལྷག་མ་དེ་
མཆོག་ཏུ་འཚོ་བ་དག་པ་ཡིན་ཏེ། དེ་ལ་ལྷག་མ་མི་འོང་གཅེར་བུ་ལ་རུམ་རྡུལ་
མི་འོང་བ་དང་འདྲ་གསུང་། གཞན་ཡང་ཅི་རིགས་པས་འཕྲལ་ལ་དཔྱད་ཅིང་
བར་མ་ལ་གྱོད་མི་འོང་བའི་བཟའ་དེ་ཡང་ཡུན་མི་རིང་ཙམ་བྱ་སྟེ། ·རིང་ན་
ཡང་ལོ་རེ་ཙམ་དེ་མིན་དབྱར་རེ་དགུན་རེ་ཙམ་རན་ཚོད་འཕྲལ་ལ་སྤྱད་ཅིང་་
ཚོད་གཟུང་། འོ་ན་རིང་ན་སྐྱོན་ཅི་ཡོད་སྙམ་ན། ཡུན་རིང་ན་ཡོན་མཆོད་
གཉིས་ཀ་ལ་ཕན་ཚུན་བདག་འཛིན་འོང་བས། ཡོན་བདག་བདེ་ན་མཆོད་
གནས་བདེ། ཡོན་བདག་མ་བདེ་ན་མཆོད་གནས་མ་བདེ་སྟེ། སྐྱིད་ལྷན་ཅིག་ཏུ་
སྤྱོད་པར་སོང་ཙ་ན་བཙོན་དང་ཁྱད་མེད་པས། རང་ཆོས་འཕེལ་བའི་སར་
འགྲོ་དབང་མི་འོང་གསུང་། དེ་ནས་སྦྱིན་བདག་བློ་བཀལ་དུ་བཏུབ་པ། ཁོག་
པ་ཆེ་བའི་རིགས་ཡོད་ན། སྦྱིན་བདག་དང་གཉིས་ཀ་ལ་མི་གནོད་ཅིང་། ཕན་
པར་འདུག་ན་བག་ཙམ་ལ་གཟེར་རེ་མི་བྱ། བློ་བཀལ་དུ་བཏུབ་པ་དེ་ལྟ་བུ་ལ་
གཞན་དུ་བདེ་བ་སྐད་དུ་བྱས་ན་ཁོང་ཚིག་པ་ཟ་སྟེ། ཉ་ཤིང་ཀུན་མི་འདོད་ན་
སོང་ཟེར་ནས་ཕན་མི་འདོགས་པའི་རྒྱུར་འགྲོ་ལ། བློ་བཀལ་དུ་མི་བཏུབ་པ་ལ་
བཀལ་བས་ཀྱང་། ཁྲུང་ཁྲུང་སྒོ་ང་སྦས་པ་ལྟར་སོང་ཙ་ན་གཞན་གྱིས་ལན་པ་
བཞིན་དུ་འོང་། དེ་བས་ན་ཚོད་ཟིན་པ་གལ་ཆེ་གསུང༌། དེ་ནས་བསོད་སྙོམས་
པའི་ཡིད་ལ་གཏན་ཏུ་བསོད་སྙོམས་བྱེད་པ་འདི་ཡང་སྡུག་པར་འདུག །ད་ནི་
·383.

ཇོ་བོ་ལྷ་འབྲི་སྒང་པས་མཛད།
སོ་ནམ་མམ་ཚོང་འདྲ་བ་བྱས་ནས་འཛོམ་པ་ཅིག་བྱས་ལ་བསྡད་སྙམ་ནས། དེ་
བྱས་པས་འོང་བའི་ངེས་པ་ཡང་མེད། ཇོ་བོ་ཅིག་དེ་ལྟར་བྱ་འདོད་ནས་ཚོང་
ལ་ཕྱིན་པས། སྡུག་བསྔལ་ཅི་ཡང་བྱུང་བའི་གཏམ་རྒྱུད་ཀྱང་གསུང་། དེས་ན་
བག་ཙམ་རེ་མ་བདེ་བ་ལ་མ་བསྲན་ན། བདེ་བ་གང་ནས་ཀྱང་མི་རྙེད་པས།
ཆོས་ནས་སྡུག་བསྔལ་བཟོད་པར་དཀའ་བས་ཡིད་གདུངས་ཚེ། །བདེ་བ་་་་་
འདོད་པས་མི་རྣམས་བརླག་པར་འགྱུར། །འབྲས་བུ་ཕུན་སུམ་ཚོགས་པ་་་་་་
འདོད་པས་བརླག །མར་མེའི་འོད་ཀྱིས་ཕྱེ་མ་ལེབ་བྲིད་བཞིན། །ཞེས་གསུངས་
པའི་ཚིག་བློ་ལ་གཟུང་ཞིང་དྲན་པར་བྱ། དེ་ནས་ཡང་བསོད་སྙོམས་པ་ལ་ཡོད་
བདག་རྣམས་ཀྱིས། ངེད་ཀྱི་མཆོད་གནས་བྱེད་དགོས། གཡོག་མེད་ན་ཡང་
ངེད་རང་གིས་བྱས་པས་ཆོག་ཟེར་བས། བསོད་ནམས་སྐྱེས་སོ་སྙམ་ནས་སྦྱིན་
བདག་གི་ཁང་གཉར་དགོན་པ་ཚ་ཚ་ཁང་བུ་འདྲ་བ་ཅིག་བྱས་ནས། ཐམས་
ཅད་ཀྱིས་འབུལ་སར་བྱས་ནས་ཞག་ཉབ་བདོ་ཙ་ན། ཁོང་རང་དེར་ཚོགས་པ་
ཙམ་མཐུན་པར་བྱས་ནས། རྩེའུ་ཆུང་ཉི་ལྡེ་བྱེད་ཅིང་ཚིལ་ཁྲ་ཐབ་ཏུ་བསྲེགས་
པ་བཞིན་དུ་འགྲོ་བར་འདུག་གསུང་། དེ་བས་སྡེ་པ་ཆེན་པོའི་བཟའ་མི་དེ་
ཁྲོལ་བས་ཀོ་ལོང་ཆུང་བ་ཡིན་གསུངས་པ་དེ་བདེན་སྙམ། གྲྭ་ཐང་ཀུན་ན་ཅིག་
ལ་ཅིག་ཁ་ནས་ཕྱིན་ཚད་སྙིང་ལ་ལྷང་ལྷང་པ་ཟེར་གྱིན་འདུག་པ་ལ་ཀོ་ལོང་་་་
ཡེ་མེད་པར། སླར་ལ་གཞད་གད་ཤྭ་ཤྭ་འགྲོ་བར་འདུག་གསུང་། དེས་ན་
དགོན་བུ་དེ་འདྲ་བར་སྡོད་པ་བས་བབས་པ་རུང་། དེ་ལས་ཐུ་བ་མེད་དེ་མ་
ཡགས་ན་སྐུར་པ་འོང་བ་དྲུང་ན་ཡོད། དེ་འདྲ་བར་སྡོད་པ་དེ་ཕལ་ཆེར་་་་་
ཉམས་པ་རང་མང་བར་འདུག་གསུང་། དེ་བས་ན་དགེ་བཤེས་རིན་པོ་ཆེའི་
ཞལ་ནས། དགོན་བུ་དེ་འདྲ་རེར་བསྡད། ལམ་རྒྱ་གྲམ་ལོག་གེ་བྱས་དར་ཤམ་
ཅན་གྱི་ཞོར་བཏེག་སྟེ་ཡང་སྐྱེལ་ཡང་སྐྱེལ་བྱེད་ཙ་ན། ཉམས་ཟིན་པ་དེ་རང་
ཡིན་གསུང་། དེ་བས་ན་དམན་ཆད་ཚོགས་ཀྱི་དབེན་པ་བསྟེན་པ་མན་ངག་
·384.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཡིན་གསུང་། ཟས་གོས་ལ་སོགས་པའི་འཚོག་ཆས་གཞན་གྱིས་སྦྱོར་བ་མཐོང་
བས། ད་རེ་སྐྱིད་སྙམ་དུ་སྨོན་ན་དེ་བསོད་ནམས་ཆེ་བ་མིན་ཏེ། དེ་འདྲ་བ་སྔོན་
གྱི་སྦྱིན་པ་བག་ཙམ་གྱི་འབྲས་བུ་ལས་འོང་བ་ཡིན། འོ་ན་གང་ཡིན་ན་དད་པ་
དང་བྱང་ཆུབ་སེམས་ལ་སོགས་པ་དངོས་པོ་དང་མཐུན་པའི་བློ་སིང་སིང་བ་་་་
བླ་མས་ཇི་སྐད་བསྟན་པ་བཞིན་དུ་རྒྱུད་ལ་ལམ་ལམ་སྐྱེ་ན། དེ་བསོད་ནམས་
དཔག་ཏུ་མེད་པ་བསགས་པའི་རྒྱུ་ལས་བྱུང་བ་ཡིན་གསུང་། སྤྱིར་དེ་ལྟར་ཡིན་
ཀྱང་འོ་སྐོལ་གྱིས་དེ་ལྟར་ཤེས་པ་ཡང་ཐག་ཤིན་ཏུ་རིང་སྟེ། སླར་ལ་ཟང་ཟིང་
ཕན་ཕུན་བྱུང་ན་ཆོས་བྱས་པའི་འབྲས་བུ་བྱུང་ཟེར་ནས་སྨོན་ན། གཏིག་མ་
བཏུབ་སྟེ་ཕུགས་རུལ་བའི་རྟགས་ཡིན་གསུང་། རྣལ་མར་སོང་ན་བསོད་་་་
སྙོམས་པ་ལྟོ་གོས་ལ་གྱོང་བཀུར་ནས་ཆོས་བྱེད་པ་རྣམས་ལ། རྟ་པོ་ཞོན་ནས་
ཕྱང་Yཕྱང་བྱེད་པ་རྣམས་ཀྱིས་སྙིང་རྗེའི་གནས་བྱེད་ཀྱང་། . བསོད་སྙོམས་པ་
རྒྱུད་€ཆོས་བཏུབ་པས་རྟག་ཏུ་ཁོང་དུ་དགའ་བ་རྒྱས་པར་གནས་པས་སླར་་་
ཁོ་ལ་KCསྙིང་རྗེ་སྐྱེས་སྟེ། ཁྲུང་ཁྲུང་དང་གྲོག་མ་ལྟར་གྱུར་ན་དེ་ལ་ཆོས་བྱུང་བ་
ཡིན་གྱི། དེ་ལས་གཞན་དུ་རྟ་ཕོ་ཞོན་པ་ལ་སྨོན་ན། དེ་ལ་ཆོས་བས་བོན་ཡང་
མེད་གསུང་། ཁོང་ཆོས་ཀྱི་རོ་ཚོར་བ་རྣམས་ལ་དེ་ལྟར་ཡིན་ཡང་། དེ་མ་ཡིན་
པ་རྣམས་ཀྱིས་ཕོངས་པའི་སྡུག་བསྔལ་མི་བཟོད་དམ་སྙམ་ན། དེ་ལ་མི་བཟོད་
པ་ཅི་ཡོད་དེ། འཁོར་བར་འཁྱམས་རིང་ལ་དོན་མེད་པའི་སྡུག་བསྔལ་ལ་འདི་
ཉམས་སུ་མ་བླངས་བྱ་བ་མེད་པ་ཅི་ཙམ་ཅིག་ཉམས་སུ་བླངས་པ་བསམས་ན།
ད་རེས་ཆོས་སྒྲུབ་པའི་ཆེད་ཀྱིས་མ་འཛོམས་པ་ལ་སོགས་པའི་སྡུག་བསྔལ་ནི།
དོན་ལ་སྡུག་བསྔལ་རང་མ་ཡིན་ཏེ། སྡུག་བསྔལ་ཟད་པར་བྱེད་པའམ། སྡུག་
བསྔལ་གྱི་ཐ་མ་ཡིན་པས་དེ་ལ་བཟོད་པར་བྱས་ནས་བྱེད་དགོས་ཏེ། དེ་ལ་་་་་
སྲོག་དང་བསྡོ་དགོས་ཀྱང་གསུང་སྟེ། དེ་ཙམ་བྱ་མི་དགོས་ཏེ། བག་ཙམ་མ་
འཛོམ་པ་ལ་ཆོས་བོར་བའི་ཁ་ཐབས་མེད་པས། དཔའ་བོས་སྡར་མ་ལ་རེམ་
་·385.

ཇོ་བོ་ལྷ་འབྲི་སྒང་པས་མཛད།
སློབ་ཙ་ན། འབྲོས་སྙིང་འདོད་འདོད་བྱུང་ཙ་ན་ཁོང་ཡང་དེ་འདྲ་བ་ཡིན་པས།
སླར་ལ་གོམ་པ་གསུམ་ཕྱིར་ནུད་གྱིས་དང༌། ཁོ་རང་བྲོས་ནས་འགྲོ་ཡི་ཟེར་བ་
བཞིན་དུ། ང་ཡང་བསོད་སྙོམས་འདི་མི་ནུས་པར་འདུག་པས། ཡུལ་དུ་ཕྱིན་ལ་
སྡེ་པའི་བཟའ་མི་ཅིག་རང་བྱ་སྙམ་པ་ལ་སོགས་པའི་རྟོག་པ་བྱུང་ན། སླར་ལ་
ལོ་གསུམ་ཙམ་ཕྱིར་བསྣུར་ནས་བཏང་ན། སྦྱིན་པའི་བསོད་ནམས་ཀྱི་འབྲས་
བུ་ཡེ་མེད་ན་མེད། དེ་མིན་ན་ལོ་གསུམ་ལས་ཡུན་རིང་དུ་བསྲན་མི་དགོས་
གསུང་། ཡུན་རིང་ཤོས་ཁོ་ན་འབན་སྒོམ་ཡིན་ཏེ། རྒྱལ་གྱི་ཀོ་དེ་ལུང་ན་ཡོད་
པའི་དུས་སུ། སྟན་ཅིག་རེས་འོག་ཏུ་བཏིང་རེས་སྟེང་དུ་བཀབ་རེས་སྒོ་་་་་་
འགེབས་བྱེད་པ་བྱས། དེ་ནས་རང་གི་འཚོ་བ་རྙེད་ཀྱང་འཁོར་མ་འཚོ་བྱ་བ་
ཡང་གསུང་། སྤྱིར་རབ་ཏུ་བྱུང་བའི་སྤྱོད་པ་དང་དགེ་སྦྱོར་བྱེད་པ་ཐམས་ཅད་
མཐར་མ་ལྷུང་བ་གལ་ཆེ་བས། བཅོམ་ལྡན་འདས་ཀྱིས་ཀྱང་། དང་པོ་འདོད་
པ་བསོད་ནམས་ཀྱི་མཐར་ལྷུང་གིས་དོགས་ནས། ཟས་ཀྱི་ནང་ན་བསོད་་་་་
སྙོམས་ནི་རུང་ང་རྙེད་པར་སླ་བ་སྟེ། དེ་ལ་གནས་ན་དགེ་སློང་ལེགས་པར་
གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང་། བསྙེན་པར་རྫོགས་པ་
དགེ་སློང་གི་དངོས་པོར་འགྱུར་རོ། །མིང་འདི་ཞེས་བྱ་བ་ཁྱོད་ཇི་སྲིད་འཚོའི་
བར་དུ། བསོད་སྙོམས་ཀྱི་ཟས་ཀྱིས་འཚོ་བར་སྤྲོའམ་བྱས་པས། སྤྲོ་ལགས་ཞེས་
ཁས་བླངས་པ་ཡིན། ངལ་ཞིང་དུབ་པའི་མཐར་ལྷུང་གིས་དོགས་ནས། ལྷག་
པར་རྙེད་ན་འབྲས་ཆན་ནམ། སྐྱོ་མའམ། ཐུག་པའམ། ལྔ་སྟོན་ནམ། བརྒྱད་
སྟོན་ནམ། བཅུ་བཞི་སྟོན་ནམ། ཉ་སྟོན་ནམ། རྟག་རེ་འཁོར་རམ། མགྲོན་དུ་
བོས་པའམ། འཕྲལ་ལ་བོས་པའམ། སྦགས་པའམ། གཞན་ཡང་དུས་སུ་རུང་བ་
གང་དགེ་འདུན་ནམ། གང་ཟག་ལས་རྙེད་ན་དེ་ཡང་ཁྱོད་ཀྱིས་ལོང་ལ་ཚོད་
ཟིན་པར་གྱིས་ཤིག །ཅེས་པ་ལ་སོགས་པ་གསུངས་པ་ཡིན། དེ་བས་ན་ཕ་རོལ་
ཏུ་ཕྱིན་པ་དྲུག་ཀྱང་མཐར་མ་ལྷུང་བ་ཅིག་དགོས་པ་ཡིན་ཏེ། ཚན་ཅིག་དང་
·386.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པོ་ཕ་ཞིང་ཚུན་ཆད་བཙོངས་ནས་མེད་པར་བྱེད། དེ་ནས་སླར་ལ་མ་བྱས་དགུ་
བྱས་ནས་གསོག་པ་དེ་ཡང་མིན་གསུང༌། དེ་བཞིན་དུ་ཚུལ་ཁྲིམས་ཀྱང་། དང་
པོ་གདན་ཅིག་དང་། ཕྱ་རུ་དང་བྱས་ནས་ཕྱིས་གདན་གསུམ་པ་ན་ཕར་ལ་
འགྲོ་ཉེན་ཡོད་པ་ཡིན་གསུང་། ཁྱད་པར་དུ་བརྩོན་འགྲུས་ལ་ཡང་། དང་པོ་
ཁམས་བཟང་པོའི་ལད་མོ་བྱས་ལུས་ཐེད་ལ་བཏང་ནས་མིག་སྐྲངས་སྐྲངས་སུ་
བྱས་པས། ·མཇུག་ཏུ་ཁམས་ལོག་ནས། ཁྲེས་ཀྱི་འབོར་དགོས་པར་འགྲོ་བ་ཡིན་
གསུང་།དེ་བཞིན་དུ་གོས་ཀུན་ཀྱང་ཧ་ཅང་ངན་པ་ཡང་མི་བྱ། རབ་ཏུ་བྱུང་བ་
བྱ་བ་ལྷ་དང་མི་གཉིས་ཀྱི་མཆོད་གནས་ཡིན་གསུང་། ཧ་ཅང་བཟང་དྲགས་པ་
བག་མ་ལ་འགྲོ་བ་ལ་འགྲོ་བ་བཞིན་དུ་ཡང་བྱར་མི་རུང་གསུང་། དེ་བཞིན་དུ་
ཟས་ཀུན་ཀྱང་མཐར་མ་ལྷུང་བར་བྱ་སྟེ། འོ་སྐོལ་གྱི་ལྟ་སར་གྱུར་པ་བླ་མ་རྒྱལ་
སྲས་ཁོ་ན་ཡིན་ཏེ། རྒད་པོ་ཡང་ཐུགས་རྒོད་པས་ལན་ཅིག་ཕ་འབབ་གསོལ་
བར་བྱས། ཡང་ང་ཇ་སྲུང་གསུང་ནས་སྲུང་བ་དེ་ཡང་མ་མཛད། ཚོགས་ཀྱི་མ་
བསྒྲུབ་པར་བྱུང་བ་དེ་གསོལ་བྱས་པ་ལ་མ་ཉན་གསུང་། དེ་བས་ན་ཧ་ཅང་
སྡུག་དྲགས་པ་དང་ཧ་ཅང་འཛོམས་ཆེས་པ་ཡང༌། ཆོས་ཀྱི་བར་ཆད་དུ་འགྱུར་
བ་ཡིན་པས་མཐར་མ་ལྷུང་བར་བྱ། སྤྱིར་ཆོས་གཙོ་བོར་བྱེད་ཅིང་མི་ལ་ཕན་
མི་འདོགས་པར་དབེན་པར་བསྐུམ་ནས་འདུག་ན་ཅུང་ཟད་ཕོངས་སེ་འོང་བ་
ཆོས་ཉིད་ཡིན་ཏེ། ལྟོགས་ནས་མི་འཆི། དགེ་བཤེས་སྤྱན་སྔ་ཀུན་ར་སྒྲེང་ན་ཇོ་
བོའི་ས་ཏྲ་གསོལ་ཞིང་དགེ་སྦྱོར་ཉིན་མཚན་ངོ་མི་ཤེས་པར་མཛད་པས།
འཇིག་རྟེན་གྱི་ཐ་སྙད་ཐམས་ཅད་ཀྱང་བསྙེལ་ནས་སོང་། གཞན་ལ་ཆོས་
བཤད་དག་དེ་ལྟ་བུ་ནི་མ་མཛད། ཇོ་བོའི་ས་ཏྲ་དེ་དགེ་བཤེས་རྣལ་འབྱོར་པ་
དགོན་པ་བ་ཆེན་པོ་ཀུན་གྱིས་མཛད་ནས་སྐྱོང་བ་ཡིན་པ་ལ། འཚོ་བ་དེ་
དཀའ་བར་བྱུང་སྟེ། དཀོན་མཆོག་ལ་ཡན་ལག་བདུན་པ་ཐོན་ཙམ་གྱིས་མར་
མེ་ཅིག་དང་། གཏོར་ཆུང་མཛད་པའི་ཡ་སྟགས་ཚེ་དྲུང་དུ་བཞག་ནས།མཉམ་
.387.

ཇོ་བོ་ལྷ་འབྲི་སྒང་པས་མཛད། ...
པར་འཇོག་པ་དེ་རེས་སྲོད་ལ་ཐོན། རེས་ཐོ་རེངས་ཐོན་པའི་དུས་ན་སྔོན་དུ་
མར་མེ་རེ་བཏང་། དེ་ནས་གཏོར་ཆུང་དེ་མཛད་ནས་ཕ་ཚད་དེར་བཞག་སྟེ།
དེ་ནས་ཕྱག་དང་མི་མཛད་པར་བཞུགས་ས་རང་ནས་ཡན་ལག་བདུན་པ
མཛད་ནས། ཡང་མཉམ་པར་འཇོག་གསུང༌། གོས་ཀྱིས་མ་མཚེ་ནས་གཞན
གྱིས་གོམ་པོ་བྱིན་པ་ཀུན་ཀྱང་ཕྱག་ཚེ་ལ་བསླན་ཞིང་དེ་ཙམ་དུ་འཕོངས་པ་་་་་
མཛད། དེ་ནས་དགེ་བཤེས་རྣལ་འབྱོར་པ་འདས་ནས། དགོན་པ་པས་སྐྱོང་
བའི་དུས་སུ་ཅིག་གིས། ཇ་སོ་གསར་ནག་རུག་ཅིག་བྱིན་ནས། དེ་རུག་པའི་
དགེ་རྒན་ཉེ་གནས་བྱེད་པ་ཅིག་ཡོད་པ་དེ་ལ་གཏད་ནས། འདི་རིན་པོ་ཆེ་
བྱོན་པའི་དུས་སུ་སུན་ཅིག་བྱའོ་བྱས་ཙ་ན། ཁོས་ཐུགས་ནས་ཕྱིས་དགོམ་པ་
བ་བྱོན་པའི་དུས་སུ། དགེ་རྒན་ཇ་དེ་བསྐོལ་དང་གསུངས་པས། ཁོ་ཤད་སྐུ་ཚེ་
སྐུ་ལ་ཐིམ་ནས་གདའོ་ཟེར་སྐད། དགེ་བཤེས་སྐུ་མཆེད་གཉིས་པོས། ཁོང་བུ་གུ་
ན་བཞུགས་པ་ཡིན་སྙམ་ནས་ཕན་བག་རེ་བཏགས་པས། སྐུ་མཆེད་གཉིས་པོ་
གཞན་དུ་བཞུད་པའི་དུས་སུ། འཚོ་བ་བག་དཀར་འགྲོ་བས། ནན་ཏར་བྱས་
པས་ངའི་སྦྱིན་བདག་དང་གཡོག་དེ་ཁོང་གཉིས་སུ་འདུག་པ་ལ་བྱ་བ་གསུང་་་
དེ་ཙམ་དུ་ཕོངས་པ་མཛད་པ་ལ་ཕྱིས་གཞན་ལ་ཕན་འདོགས་མཛད་སྐད།
པའི་དུས་ཀུན་ཙ་ན། ཀ་ཆ་སྐྱུག་བྲོ་བ་ཙམ་དུ་སོང་གསུང༌། དེ་བཞིན་དུ་སྒོམ་
པ་ཚུལ་ཁྲིམས་རྒྱལ་པ་ཀུན་ཀྱང་། ཀོ་དེ་ལུང་དུ་སྒོམ་པའི་དུས་ན་ལྟོ་གོས་་་་་་
གཉིས་ཀས་ཡེ་མ་འཚོ་བ་དགེ་བཤེས་པོ་ཏོ་བ་སྒྲོར་ལག་ན་བཞུགས་པས
གསན་ནས། ན་བཟའ་ཕྲུགས་ཅིག་སྐྱེལ་དུ་བྱོན་ནས་ཆོས་ཅིག་ཀྱང་གསུངས་
པའི་གཏམ་རྒྱུད་གསུང་། དགེ་བཤེས་ཕུ་ཆུང་པས་ཀྱང་། ཁོང་རང་དཔོན་
གཡོག་གི་གསོལ་རྒྱགས་དང་། སྒོམ་པ་དེ་ལ་གནང་བའི་རྒྱགས་ཅིག་བསྣམས་
ནས་བྱོན། ཞག་ཉི་ཤུ་ཙམ་བཞུགས་དེ་ནས་བཞུད་གསུང་། དེ་བས་ན་འདོད་
པ་ཆུང་བ་ལ་འདོད་པ་ཆུང་བའི་ལྷ་དང་མིས་མཆོད་པ་ཆོས་ཉིད་ཡིན། ལྷ་རྗེ་
ེ་388.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བསམ་གཏན་ལ་ཐང་ལྷས་ཟླ་བ་གཅིག་བཤོས་དྲངས་པས། ཁོང་གི་ཞལ་ནས།
ཡི་དྭགས་ཀྱི་ཟས་དེ་བྲོ་ལག་ཆུང་བ་བརླགས་ཏེ་བ་འདྲ་བ་ཅིག་འོང་བར་
འདུག་གསུང་སྐད། ཡང་འཕགས་པ་བྱང་ཚུལ་དཔོན་གཡོག །རྒྱལ་གྱི་ཕུ་ན་
དགེ་སྦྱོར་བྱེད་ཀྱིན་ཡོད་པ་ལ། ཟ་རྒྱུས་བག་ཕོངས་སེ་བྱུང་བས་ཐང་ལྷས་སྤྱན་
དྲངས་ཏེ། ཐང་ལྷའི་གངས་དེ་རང་ཁོའི་ཤེལ་གྱི་ཁང་པར་འདུག་ནས། དེའི་
ནང་ན་ལོངས་སྤྱོད་ཆེན་པོ་བྱེད་ཀྱིན་འདུག་སྐད། ཁོང་གིས་ཟླ་བ་གཅིག་་་་་
བཞུགས་པ་ལ། དེའི་ཕར་དུ་གཡག་རྒོད་ཀྱི་ཞོ་དར་མང་པོས་བསྙེན་བཀུར་
མཛད་སྐད། དེ་ནས་འགྲོ་བའི་དུས་སུ་ད་ཁྱོད་ལ་འབུལ་བ་ཅིག་བྱ་ན་ཅི་་་་
བཞེད་ཟེར། དེ་ན་དངུལ་སྒ་ཅིག་འདུག་པས་འདི་བསླང་བྱས་པས་བྱིན་ནས།
ཡི་དྭགས་ཀྱི་ནོར་དུ་འདུག་པས་སྔགས་མདུང་ཅིག་བྱས་ཁྱེར་འོངས་ཏེ། ད་
དུང་དགེ་འདུན་རྒྱལ་བའི་དཀོར་མཛོད་ན་མདུང་རྒྱ་ཝང་ངེ་ཡོད་པ་ཡིན་
གསུང་། རབ་ཏུ་བྱུང་བ་བྱ་བ་སྤྱོད་པ་ཚུགས་ཐུབ་པ་ཅིག་དགོས་ཏེ། རེས་ཕྱ་རུ་
བྱེད། རེས་གདན་ཅིག་བྱེད་པ་དེ་ལྟ་བུ་མི་བྱ། མི་ཐུབ་པའི་དམ་བཅའ་འདི་ཁོ་
ན་ལྟར་བྱའོ་སྙམ་པ་མི་བྱ་བར་ཆད་ཀྱི་རྒྱུ་ཡིན། བཏུབ་མི་བཏུབ་ཁོང་ནས་
ཚོད་བླངས་ཤིང་བྱས་པས། བཏུབ་པར་འདུག་ན་དམ་བཅའ་མ་བྱས་ཀྱང་
རིམ་གྱིས་འཇུག་པར་བྱ། དད་པ་དང་བྱང་ཆུབ་ཀྱིས་སེམས་ལ་སོགས་པ་ལ་
ཤིན་ཏུ་བློ་བཀོལ་དུ་བཏུབ་པར་འདུག་ན་གཞན་སུ་དང་ཡང་བློ་མི་བསྟུན། སུ་
ཡི་ཡང་ངོ་མི་སྲུང་བར་དགེ་སྦྱོར་འབའ་ཞིག་བྱ། དེ་ལྟར་བྱེད་པ་ལ་ཡང་རང་
གཅིག་པུ་བག་གཅིག་ཏུ་བསྡད་པས་མི་འོང་པས། ངེད་ཀྱི་དགེ་བཤེས་སྟོན་པ་
དེའི་གསུང་ནས་ཐར་པ་དོན་དུ་གཉེར་བ་རྣམས་ཀྱིས། བླ་མ་ཡོན་ཏན་ཀུན་
རྫོགས་པ་ཅིག་ལ་བསྟེན་དགོས་ཏེ། དེ་ཡང་ཐག་ཉེ་རིང་རན་པར་བྱ། ཅུང་
ཡང་ཉེ་ཡང་མི་འོང་། རིང་ན་ཡང་ལུས་སེམས་ཀྱི་བར་ཆད་སེལ་བ་མི་ཡོང་
བས། བླ་མ་ལ་ནི་དུས་ཀུན་ཏུ།།གསོང་པོར་བྱས་ཏེ་ཐམས་ཅད་དྲི། །ལུས་ངག་
·389·

ཇོ་བོ་ལྷ་འབྲི་སྒང་པས་མཛད།
སྤྱོད་པ་རབ་བསྡམས་ལ། །ཧ་ཅང་ཉེ་མིན་རིང་བའམ་མིན། །ཞེས་གསུངས་པ་
ལྟར་བྱ་གསུང་། ཡོན་ཏན་རྫོགས་པའི་བླ་མ་དེ་ལྟ་བུ་མི་བཞུགས་པའི་སར་
རང་གཅིག་པུ་སྡོད་པའི་དུས་སུ། སྒོམ་འབའ་ཞིག་ལ་ཡུན་རིང་དུ་བྱས་ན། བླ་
མས་བར་ཆད་སེལ་བ་མེད་པས་ཡི་དྭགས་ཀྱི་བར་ཆད་འོང་ཉེན་ཡོད། སྒོམ་
གཅིག་བུ་མི་བྱ་བར། དགེ་སྦྱོར་གཞན་ཡང་ཆ་ཆ་ནས་བྱ་གསུང་། དེ་ཡང་ཁོང་
བློད་ནས་བྱ་སྟེ། འབན་སྒོམ་གྱིས་པོ་ཏོ་བའི་སྤྱན་སྔར་ཕྱིན་པས། པོ་ཏོ་བའི་
ཞལ་ནས་འབན་སྒོམ་ཁྱོད་ཀྱང་བོང་བུ་མགོ་ལྕག་བྲིམས་པ་ཅིག་འདུག་གོ་་་་་་་
གསུང༌། དེ་ཇི་ལྟར་ལགས་བྱས་པས། རྣ་བ་བྱེ་བ་རིས་བོང་བུ་ལ་མགོ་ལྕག་
བྲིམས་པས། མགོ་འཁོར་ནས་ཉི་ཚེ་བའི་དམྱལ་བའི་གནས་སུ་སོང་ལོ། །དེ་
བཞིན་དུ་ཁྱོད་ཀྱང་དགེ་སྦྱོར་དང་དགའ་བར་བཏུབ་ཙ་ན། ཙབ་ཙུབ་བྱེད་དེ་:
ཆོས་ཀྱི་ལམ་སྟོར་དུ་མ་གཞུག་ཅིག །བོང་བུའི་མགོར་ཨོ་ལོག་མ་རྒྱག་པར་ག་
ལེ་ཐོང་ཅིག་ལ་མ་ཐོག་པར་འོང་ངོ་གསུངས་པས། ཡིད་ལ་ཏིག་གིས་སོང་ནས།
ནང་པར་སྔ་མོར་དགེ་བཤེས་ཀྱི་དྲུང་དུ་བྱུང་ནས། དགེ་བཤེས་མདང་གི་བོང་
ཆོས་ཨང་ངེ་ཟེར་ནས། དགེ་བཤེས་ཕྱག་འཁར་དེངས་དེངས་གདའ་སྐད། དེ་
བས་ན་ཐམས་ཅད་མཁྱེན་པ་བསྒྲུབ་པ་ལ་བརྩོན་འགྲུས་དར་རེ་དྲག་པོ་བྱས་་་
པས་མི་འོང་། ཁོང་གློད་ཞེ་ཆེན་པོ་མནན་ནས་བྱེད་དགོས། དེ་ཡང་ཅིག་ལ་
བྱས་པས་མི་འོང་། དགེ་བ་ལ་སྒོ་ཀུན་ནས་འཇུག་པར་བྱ་སྟེ། རེས་སྒོམ་རེས་
བལྟ་རེས་ཉན། དེ་བཞིན་དུ་ཆོས་སྤྱོད་བཅུ་སྣ་ཚོགས་ནས་བྱས་པས། གཅིག་གི་
བར་ཆད་གཅིག་གིས་སེལ་བས། དེ་དོ་གལ་ཆེ་བར་གསུངས་པ་ཡིན་གསུང་།
དེ་ལྟར་བྱེད་པའི་དུས་ན་ཡང་ཏུག་གིས་ཐུག་པའི་མདུན་མ་བྱུང་ན། ཆོས་མགོ་
གྲོས་ཀྱིས་འདོན། གྲོས་མགོ་ཆོས་ཀྱིས་འདོན་པ་ཡིན་པས། རྒན་པ་ལ་གྲོས་དྲིས་
ལ་བྱ། དེ་ལྟར་བྱས་ན་ལེགས་པའི་གཏམ་རྒྱུད་ཀྱང་ཡོད་དེ། ཕ་རྒད་པོ་ཅིག་ལ་
བུ་གཉིས་ཡོད་པ་ལ། ཕས་ཁྱེད་གཉིས་གཅིག་ལ་ནོར་བྱིན། གཅིག་ལ་གདམས་
•390·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ངག་སྦྱིན་ན་གང་འདོད་བྱས་པས། བུ་ཆུང་ཤོས་ཤེད་ང་མན་ངག་འདོད་ཟེར་
བས། ཆེད་པོ་ཤེད་འོ་ན་ང་རང་ནོར་བྱ་བ་ལས་ཐབས་ཅི་ཡོད་ཟེར་ནས་ནོར་
ཐམས་ཅད་ཁོས་ཚགས་བྱས། དེ་ནས་ཕ་འཆི་བ་ལ་ཐུག་ནས། བུ་ཆུང་ངུས་
མན་ངག་ག་རེ་བྱས་པས། ཏུག་གིས་ཐུག་ན་རྒན་ལ་གྲོས་དྲིས་བྱ་བ་ལས་མ་
བྱུང་ནས། དེར་ནོར་ནི་མེད་ཡུལ་གཞན་ཅིག་ཏུ་ཕྱིན་ཙ་ན། རྒྱལ་པོ་ཤི་བའི་
བཙུན་མོས་རྒྱལ་སྲིད་བཟུང་ནས་འདུག་ནས། རྒད་པོ་ཅིག་ལ་འདི་ཅི་འདྲ་བ་
ཡིན་དྲིས་པས། དེ་ནི་ཐམས་ཅད་སླུ་བ་ཡིན་པས་དེའི་གན་དུ་འགྲོ་ན་འདི་
ལྟར་གྱིས། འདི་སྐད་གྱིས་ཟེར་ནས་དེས་བསླབས་པ་བཞིན་དུ་བྱས་པས། བུད་
མེད་དེ་མགུ་ནས། འདི་ཡང་བློ་དང་ལྡན་པ་ཅིག་འདུག་སྟེ། ད་རུང་བརྟག་
དགོས་སྙམ་ནས། སྤྱང་ཟོང་དུམ་ཅིག་བསྐུར་ནས། ཟོལ་པའི་གྲོང་ཁྱེར་ནས་
ཟོལ་ལྷམ་ཉོས་ལ་ཤོག་བྱས་ནས་བཏང་བས། ཟོལ་ལྷམ་ཉོར་ཕྱིན་པས། མི་ཞར་
བ་ཅིག་དང་ཕྲད་པས་ཅི་བྱེད་ཟེར། ཟོལ་ལྷམ་ཉོ་བྱས་པས། ཁྱོད་ཀྱི་ཕས་ངའི་
མིག་ཡ་གཅིག་བཅར་བས། ཁྱོད་ཀྱི་ནོར་ཡང་ང་དབང་ངོ་ཟེར། ཡང་གཞན་
ཅིག་དང་ཕྲད་པས་ཅི་བྱེད་ཟེར། ཅ་ལེ་ཅོ་ལེ་ཉོ་བྱས་པས། ཅ་ལེ་ཅོ་ལེ་ངས་
བྱིན་གྱི་ད་ཁྱོད་ཀྱི་ནོར་ང་དབང་བ་ཡིན་ནོ་གཞན་དང་ཚོང་མ་བྱེད་ཅིག་ཟེར་
བས། དེ་སྐད་བྱ་བ་ཅི་ཡིན་སྙམ་པ་དང་། ཕ་ཡི་གདམས་ངག་དྲན་ནས་མི་རྒད་
པོ་ཅིག་ལ་དྲིས་པས། འདི་ཟོལ་པའི་གྲོང་ཁྱེར་ཡིན། སྙད་བཏགས་ནས་ཡོ་
འཇོམས་པ་ཡིན་པས། དོ་ནུབ་ཤིང་ཕ་གིའི་དྲུང་དུ། རྒྱལ་པོ་དང་ཐམས་ཅད་
ཚོགས་ནས་བཤགས་འདེབས་ཀྱིས། མ་ཚོར་བར་ཤིང་ཕུང་གི་གསེབ་ནས་ཉོན་
ལ། སང་རྒྱལ་པོ་ཅི་སྐད་ཟེར་བ་བཞིན་དུ་གྱིས་ཟེར། མ་ཚོར་བར་ཤིང་ཕུང་
གསེབ་ཏུ་ཡིབ་བསྡད་ཙ་ན། རྒྱལ་པོ་དང་ཐམས་ཅད་ཚོགས་པའི་དུས་ན་མི་
ཞར་བ་དེ་ན་རེ། དེ་རིང་མི་ཅིག་ལ་ཁྱོད་ཀྱི་ཕས་ངའི་མིག་བཅར་བས། ཁྱོད་ཀྱི་
ཀ་ཅ་ཚོང་དབང་ངོ་བྱས་ཡོད་པས་དེ་ང་འདོད་ཟེར་བ་ལ། རྒྱལ་པོ་ན་རེ་དེ་
·391.

༦ ཇོ་བོ་ལྷ་འབྲི་སྒང་པས་མཛད།
སྐད་ཀྱང་མ་ཟེར་དང་། ·འོ་ན་ཁྱོད་རང་གི་མིག་ཡ་གཅིག་ཐོན་ཏེ་སྲང་ལ་་་་་
གཞལ་ལ། དེ་ལ་ཅི་ཙམ་འདུག་གི་མིག་བསྐྱིན་སྦྱིན་ཟེར་ན། ཁྱོད་ཅི་སྐད་ཟེར་
བྱས་པས་ཁ་རོག་འདུག །ཡང་ཅིག་ན་རེ། དེ་ལ་ངས་ཅ་ལེ་ཅོ་ལེ་སྦྱིན་པར་བྱས་
ཡོད་པས། ཀ་ཅ་ང་དབང་ངོ་ཟེར་བ་ལ་རྒྱལ་པོ་ན་རེ། ཁྱོད་དེ་སྐད་མ་ཟེར་
དང་ཀོ་ཅ་ལེ་ཅོ་ལེ་འཇི་བའི་རུས་པ་ལ་སྒ་ཤིང་བྱས། སྦྲང་མའི་གཤོག་པ་ལ་སྒ་
འདབ་བྱས།·ཤིག་གི་རྒྱུས་པས་སྒྲོག་ཐག་ཅིག་འདོད་ཟེར་ན། ཁྱོད་ཅི་ཙུབ་བྱེད་
ཟེར་བས་ཁ་རོག་པར་འདུག །སང་རྒྱལ་པོ་དང་ཐམས་ཅད་ཚོགས་པའི་དུས་
ན་མི་གཉིས་པོ་དེ་སྔ་མ་སྐད་དུ་ཁྱོད་ཀྱི་ཀ་ཅ་དེ་ང་དབང་ངོ་ཟེར་བ་ལ། ཁོས་
རྒྱལ་པོ་ཟེར་བ་ལྟར་བྱས་པས།། ལན་མེད་པར་སྐྱེངས་པར་གྱུར་ཏེ། ཟོལ་ལྷམ་
ཉོས་ནས་ལོག་ཕྱིན་པས། མོ་མགུ་ནས་ཁྱིམ་ཐབ་བྱས་ཏེ། ཕའི་ཡོ་བྱད་པས་
དགའ་བའི་རྒྱལ་སྲིད་ཐོབ་པའི་གཏམ་རྒྱུད་ཡོད་གསུང་། རྒན་པ་ལ་འདྲི་བའི་
རྒྱུ་ཡང་། རྒན་པ་བྱ་བ་ཉམས་དྲོད་ཆེ་བ་ཡིན་ཏེ། དེ་ཡང་བྱིས་པ་ཚན་ཅིག་
ཤེད། རྒད་པོ་ཀུན་གྱིས་བྱས་པ་ཐམས་ཅད་ལེགས་པ་ཅིག་འོང་བ་འདུག །དེ་
ཅི་ཙུག་ཡིན་ནམ་ཟེར་བས་ན། བྱིས་པ་ཅིག་ཤེད་དེ་ཁོང་བློ་ཉེས་གྲངས་མང་
བས་ཕན་པ་ཡིན་ཟེར་བས། རྒན་པ་ལ་ཉམས་མྱོང་ཡོད་པ་ཡིན་པས། འཇིག
རྟེན་པའི་ཁ་དངགས་ལས་ཀྱང༌། དགོས་པ་ཆེ་བའི་གྲོས་མི་ལ་དྲིས་ལ་གྱིས་
ཟེར། དེ་ཡང་སུ་ཐོད་ཐོད་ཉ་པ་ཆོས་གྲགས་ལྟ་བུ་ལ་དྲིས་པས་མི་འོང་། བློ་
གཏད་ཡོད་པ་ལ་དྲིས་ན་བློ་འཆར་ཏེ་ཤེས་ཆེར་འགྲོ་བ་ཡིན་གསུང་། བློ་་་་་
གཏད་ཡོད་པ་ལ་དྲིས་ན་ལེགས་པ་འབྱུང་བ། རྒྱལ་པོ་མིག་ན་བའི་གཏམ་རྒྱུད་
ལྟ་བུ་སྟེ། རྒྱལ་པོ་ཅིག་མིག་ན་ནས་སྨན་པ་ལ་དྲིས་པས་བུད་མེད་རང་གི་ཁྱིམ་
ཐབ་མ་ཡིན་པ་སྐྱེས་པ་གཞན་གྱིས་མ་སྤྱད་པའི་ནུ་ཞོ་དགོས་ཟེར་བས། རྒྱལ་
པོས་དེ་ལྟ་བུ་ཡོད་པ་ལ་བྱ་དགའ་སྟེར་རོ་བྱས་པས། བུད་མེད་ཅིག་ན་རེ། ཁྱོ་
ལ་དེ་ལྟ་བུ་ང་ཡིན་པས་བྱ་དགའ་ལོང་ཟེར་བས། ཁོས་གྲོགས་པོ་ཅིག་ལ་དྲིས་
瀚·392.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པས། དེ་མི་བདེན་དུ་འོང་བས་དེ་ལས་བཟློག་ལ་དྲིས་དང་ཟེར་ནས། ཁྱོད་
ཁྱོད་ཀྱི་དེས་མི་འོང་བ་འདུག །སྐྱེས་པ་བརྒྱ་ཐམ་པས་སྤྱད་པ་དགོས་ཟེར་བྱས་
པས། མོ་ན་རེ་དེ་ང་ལ་ཡོད་དེ་ཡོང་ཟེར་ནས་བགྲངས་པས། དགུ་བཅུ་གོ་དགུ་
བྱུང་ལོ། །དེ་ཡང་གྲོགས་པོ་ལ་དྲིས་པས་རྒྱལ་པོའི་ཆད་པ་མ་བྱུང་བ་ཡིན། དེ་
བས་ན་ཤེས་ཆུང་བ་རྣམས་གཞན་ལ་གྲོས་གསང་།ཤེས་ཆེ་བ་རྣམས་གཞན་ལ་
འདྲི་སྐད་དེ། དགེ་བཤེས་ལྷབ་ཆུང་སྟོན་པ་ཀུན། བྱ་བ་གལ་ཆེ་བ་ཡིན་ན།
སློབ་མ་ཐམས་ཅད་བསགས་ནས་འདི་ཅི་ལྟར་འོང་གསུང་ནས། གང་ཡག་པ་
ཅིག་གི་སྟེང་དུ་གཏོང་བ་ཡིན་སྐད་དེ། ཁ་དངགས་ལས་ཀྱང་མང་ཁ་བསྡུར་ལ་
བདེན་ཁར་ཐོང་བྱ་བ་ཟེར་བས། བྱ་བ་གྲོས་ཀྱིས་སྒྲུབ་པ་དེ་དོ་གལ་ཆེ་ཤོས་
ཅིག་ཡིན་པ་འདུག་གསུང་། དེ་ལྟ་བུའི་སྒོ་ནས་སྐྱེ་བ་བསོད་སྙོམས་ལ་བསྐྱལ་
བར་བྱའོ་གསུང་། དེ་ནས་བསོད་སྙོམས་བ་མིན་ཀྱང་དེ་དང་ཆ་འདྲ་བའི་སྤྱོད་
པ་འདི་ལྟར་བྱ་སྟེ། ཟས་གོས་དང་གནས་མལ་ལ་སོགས་པ་གང་ལ་ཡང་དུང་
དུང་མི་བྱ། ཚེགས་ཆེན་པོས་མི་སྒྲུབ། མ་བསྒྲུབས་པས་ཆོས་ཀྱི་གེགས་སུ་འགྱུར་
ན་བསྒྲུབ་སྟེ། མདོར་ན་དམ་པའི་ཆོས་སྒྲུབ་པའི་གེགས་སུ་གྱུར་པ་རྣམས་མི་བྱ།
གྲོགས་སུ་འགྱུར་བ་རྣམས་བྱ་གསུང༌། དེ་ལྟ་བུའི་སྤྱོད་པ་ཆོས་དང་མཐུན་པ་
དེ་འགྲུབ་པའི་རྒྱུ་སྟོན་པ་ནི། སྙིང་ནས་ཐར་པ་འདོད་པ་རྣམས་ཀྱིས། །སྐྱེས་
པའི་ཡུལ་སྤངས་ཉེ་དུ་ཐག་བསྲིངས། །མཐུན་པའི་ཡུལ་འདུག་བཤེས་གཉེན་
རྟག་བསྟེན། །འདུ་འཛི་ཀུན་སྤངས་ཚུལ་བཞིན་ཡིད་བྱེད། །།དེ་ལ་ཐར་པ་རིང་
བ་མ་ཡིན། །དེ་བཞིན་སྒྲུབ་པས་དམན་པའི་ས་བཟུང༌། །ཧྲུལ་པོའི་གོས་གྱོན་
ངན་པའི་ཟས་ཟ། །རྒྱ་གད་ཆུ་འཐུང་དཀའ་ཀུན་དང་ལེན། །དེ་ལྟར་གནས་
པས་སྔ་མ་དེ་འགྲུབ། །བཟློག་པ་འདོད་ལ་སྔ་མ་ཐག་རིང་། །ཞེས་གསུངས་སོ། །
དེ་ཡང་རང་ཅག་གི་ཆོས་བྱེད་ཚུལ་སྟོན་པ། བྱང་ན་ཧོར་ཡོད་ཙམ་མིན་པ་
སྙིང་ནས་ཐར་པ་བསྒྲུབ་པར་འདོད་པ་རྣམས་ཀྱིས་སྤྱོད་པ་འདི་ལྟར་བྱེད་་་་་་
ཀ་·393.

ཇོ་བོ་ལྷ་འབྲི་སྒང་པས་མཛད།
དགོས་ཏེ། སྐྱེས་པའི་ཡུལ་མ་སྤངས་ན་བག་ཙམ་ལ་བརྟེན་ནས་ཉོན་མོངས་པ་
སྐྱེ་བས་ཆོས་ཉམས་པར་འགྱུར་བ་ཡིན་པས་སྤང་དགོས། པོ་ཏོ་བའི་ཞལ་ནས་
བློ་རྒོད་སེམས་ལ་བཞག་ས་མེད་ཟེར་བ་དེར་རང་དྲག །འདུག་ཚུགས་པ་ཅིག་
ལགས་ཟེར་ནས་མི་ཆོས་ཀྱི་ཞིང་མཚམས་སུ་ཅོག་ཅོག་ཅིག་བརྩིགས་ནས།
ཁོའི་མི་ཆོས་དང་ངའི་མི་ཆོས་གཉིས། མང་བ་ཁོའི་མང་ཡང་རགས་པ་ངའི་
རགས་ཟེར་ནས། རང་གི་ཡུལ་དང་མི་ཆོས་དང་དགོན་པ་ལ་ཆགས་ནས་་་་
འདུག་པ་ལ་ཆོས་མི་འོང་། བཅོམ་ལྡན་འདས་ཀྱིས་ཀྱང་རང་ཡུལ་དུ་ཅོག་གེ
འདུག་པར་བྱའོ་མི་གསུང་། ཉི་ཟླ་བཞིན་དུ་རྒྱུ་བར་གསུངས་པ་ཡིན་གསུང་།
དེ་ནས་ཉེ་དུ་དང་ཐག་མ་བསྲིངས་ན། རང་ཅག་བྱ་བ་ངན་པ་ཐམས་ཅད་
སྤངས་ནས་སྙིང་པོ་བགྲང་བ་ལ། ཉེ་དུ་སྙམ་ན་འདི་ཀུན་དལ་སྙམ་ནས་བྱ་བ་
ལ་འཁོར་དུ་འོང་། ཆགས་སྡང་སྐྱེ་བ་ན་སྤང་དགོས་ཏེ། ཇོ་བོ་ཤར་ཕྱོགས་བྷངྒ་
ལར་སྐུ་འཁྲུངས་ཏེ། རབ་ཏུ་བྱུང་ནས་བློ་སྦྱོང་འབྲི་ཀ་མ་ལ་ཤཱི་ལ་ལ་སོགས་
པར་མཛད་པ་ཡིན། གཞན་གྱིས་ཇོ་བོ་ལ་ཉེ་དུ་ཀུན་དང་མཇལ་ལམ་དྲིས་པས།
ངའི་སྤུན་ཟླ་ཡིན་ཟེར་བ་ཅིག་བྱུང་ནས། ངས་རྒྱགས་སྦྱིན་གྱིས་སློབ་སྦྱོང་གྱིས་
བྱས་ཀྱང་མ་ནུས་པར་སོང་། དེ་མན་ཆད་སུ་དང་མ་ཕྲད་གསུང་སྐད། པོ་ཏོ་
བའི་ཞལ་ནས། ངས་རབ་ཏུ་བྱུང་ནས་ཕའི་ཁྱིམ་དུ་འགྲོ་མ་མྱོང་། ལན་ཅིག་
རྒད་པོ་དེ་ན་ཉམ་ཐག་ཟེར་ནས། ཇོ་བོ་གཞོན་ནུ་དང་གཉིས་ཀྱིས་ལན་ཅིག་
ཕྱིན་པས་འཕྱིས་ནས་དེའི་ནུབ་མོ་ཉལ་ནས། ནངས་པར་སྔ་བར་ལངས་ནས་
ཕྱིན། ད་ལྟ་ནི་མི་ཆོས་ཀྱི་ཁྱིམ་ཕུག་ན་ཞུགས་ནས། ཁོང་བོན་བྱེད་པའི་བོན་
དང་ཁ་བཤགས་བྱེད་ཀྱིན་པ་ཡོད་ཟེར་ན་བྱ་བ་གསུང་སྐད། དེ་ལྟར་བྱས་ན་
དྲག་ན་ཁོང་གི་གཙོ་བོར་འགྲོ་སྒོ་ངན་ན་ཁོལ་པོར་འགྲོ་གསུང་། མཐུན་པའི་
ཡུལ་དང་དགེ་བའི་གཉེན་གྱི་མཚན་ཉིད་འོག་ནས་འབྱུང་སྟེ། གང་དུ་གནས་
པ་དང་གང་དང་འགྲོགས་པས་ཆོས་འཕེལ་བ་དེ་ཡིན་པས། ད་རེས་མཐུན་
394.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
་པ་ལ་རེ་དགོས་བྱ་བ་ཡང་གསུང༌། དེ་ནས་ལས་དང་པོ་པས་དབེན་ཡུལ་རྐང་པ
པ་བསྟེན་པ་གལ་ཆེ། དེ་མ་བསྟེན་ན་ཉིན་མོ་འདུ་འཛིའི་ནང་དུ་བསྡད། ཁྱེའུ་
དང་བུ་མོ་ལ་སོགས་པ་ལ་དད་འདུན་བྱེད་མཚན་མོ་བསྒོམས་ཀྱང་མིག་ལམ་་
དུ་རལ་ཁྲིའུ་ཅན་ཟིང་ཟིང་འོང་བས། ལང་ལོང་འདུ་འཛི་སྤངས་ལ་དབེན་
པར་སངས་རྒྱས་རྗེས་སུ་དྲན་པ་ནས། བདག་མེད་གཉིས་ཀྱི་བར་ལ་ཚུལ་་་་་་
བཞིན་ཡིད་ལ་བྱེད་པ་དེ་ལ་ཐར་པ་ཐག་མི་རིང་བར་འོང་བ་ཡིན་གསུང་། དེ་
བཞིན་དུ་བྱས་ནས་ཐར་པ་སྒྲུབ་པར་བྱེད་པས། དམན་ས་འཛིན་དགོས་ཏེ།
དགེ་བཤེས་རྒྱ་འདུལ་བ་འཛིན་པ་རྒྱལ་ན་ལུང་གཟིགས་པའི་དུས་ན། དགེ་
ཚུལ་རྣམས་ཀྱི་ཡང་གྲལ་བཤམ་དུ་བཞུགས་པ་ལྟ་བུ་ཡིན། ཧྲུལ་བའི་གོས་ཕྱ་རུ་
ཧྲུལ་པོ་ཅིག་ཡོད་པ་དེས་མ་དྲོས་ནས། དོང་གི་ནང་དུ་ཕུབ་མ་བླུག་ནས་དེའི་
ནང་དུ་ཁོང་རང་བཞུགས། དོང་གི་ཁར་ལུང་བཞུགས་ནས་གཟིགས། ངན་
པའི་ཟས་གྲྭ་པ་རྣམས་ཀྱི་ཕ་འབབ་གསོལ་བ་ལྟ་བུ་ཡིན་གསུང་། དེ་ནས་་་
བསོད་སྙོམས་བྱེད་པའི་དུས་ན་སྦྲང་བཙུན་ཟེར་ནས་རྒྱ་གད་མེ་འབུད་པ་་་་་་་
འདྲ་བ་བྱུང་ཡང་ཆུ་བཞིན་འཐུང་བ་ཅིག་དགོས་ཏེ། ལྕེ་སྒོམ་འཕགས་སྲས་ལ་
གཞན་གྱིས་སྦྲང་བཙུན་བྱས་པ། ཟླ་བོ་རྣམས་ཀྱིས་མ་ཁྱག་ནས། ཨ་ཙ་མ་ཁོང་
ལ་དེ་སྐད་ཟེར་བ་བྱས་པས། ཁོ་དེ་སྐད་ཟེར་དུ་གསོལ་ཅིག །གཞོན་པའི་དུས་
ན་བུ་ཚ་གསོས་ནས། རྒས་ནས་བན་དེ་བྱས་པས་དེ་རིགས་ཀྱི་ཟེར་བ་ལྟ་བུ་སྟེ།
ཁོང་ཡུལ་ན་ཡོད་པའི་དུས་ན་གང་གིས་ཀྱང་དོད་མི་འོང་ཡིན་ཏེ། རབ་ཏུ་
བྱུང་ནས་བྱེས་སུ་བསྡད་པས་དེ་ལྟ་བུ་ཅིག་བྱུང་བ་ཡིན་གསུང་། དེ་བས་ན་
ཐེག་པ་ཆེན་པོའི་ཆོས་སྒྲུབ་པའི་དུས་ན། ངལ་དུབ་དང་མ་འཛོམ་པ་ལ་སོགས་
པའི་དཀའ་བ་ཀུན་དང་དུ་ལེན་དགོས་ཏེ་དགེ་བཤེས་སྤྱན་སྔ་དང་འབན་་་་་་་
སྒོམ་ལྟ་བུ་གསུང༌། དེ་ལྟར་ཆོས་ལྔ་པོ་དེ་ལ་གནས་པས། སྔ་མ་སྐྱེས་པའི་ཡུལ་
སྤངས་པ་ལ་སོགས་པ་ལྔ་འགྲུབ་བདེ་གྲུབ་ན་ཐར་པ་ཡང་འགྲུབ། དེ་ལས་
395.

ཇོ་བོ་ལྷ་འབྲི་སྒང་པས་མཛད།
བཟློག་ནས་རང་མཐོ་སར་བསྡད་ནས། བཟང་པོ་གོན་ཞིང་ཞིམ་པོ་ཟ་བར་
འདོད་པ་ལ་སྤང་མ་ཐག་རིང་སྡེ་མི་འགྲུབ་གསུང༌། དེ་ལྟར་ན་གོང་དུ་་་་་་
གསུངས་པའི་ཆོས་དེ་རྣམས་སྤྱོད་པ་བསོད་སྙོམས་ལ་སྐྱེ་བ་བསྐྱལ་བ། ཅིག་
གིས་གྲུབ་ལ། དེ་ཡང་སྐྱེས་པའི་ཡུལ་སྤངས་པ་ལ་སོགས་པས་འགྲུབ། དེ་ཡང་
དམན་པའི་ས་བཟུང་བ་ལ་སོགས་པས་འགྲུབ་པར་བསྟན་པ་ཡིན་ནོ། །
༈ དེ་ཚེ་འདི་ལ་ཆོས་ཇི་ལྟར་འཕེལ་བའི་ཐབས་བསྟན་ནས། ད་ནི་སྐྱེ་བ་ཕྱི་
མ་ཕན་ཆད་དུ་ཐེག་པ་ཆེན་པོའི་ཆོས་སྒྲུབ་པའི་མཐུན་རྐྱེན་ཅི་ལྟ་བུ་བསྟེན་པ་
དང་། དེའི་རྒྱུ་ལ་ད་ལྟ་ཅི་ལྟར་འབད་པར་བྱ་བ་སྟོན་པ་ནི། སེམས་ཅན་དོན་
དུ་རྣམ་གྲོལ་འདོད་ན། །འཁོར་ལོ་བཞི་ལྡན་མེད་པའི་གླགས་མེད། །སྔ་མར་རྒྱུ་
ལ་འབད་མ་བྱས་པས། །ཚེ་འདིར་དེ་དག་གང་ཡང་མ་ཚང༌། །ཕྱི་མར་དེ་དག་
མེད་པའི་གླགས་མེད། །དེ་དག་རྒྱུ་ལ་ད་རེས་འབད་དགོས། །དེ་དག་རྒྱུ་ཡང་
མཐུན་ཡུལ་ལ་སོགས། །ཚེ་འདི་ཉིད་ལའང་འབད་ནས་བཙལ་ཞིང་། །རྟག་ཏུ་
སྨོན་ལམ་དག་གིས་དེ་སྒྲུབ། །བསོད་ནམས་བསགས་པ་ཀུན་གྱི་རྒྱུ་ཡིན། །
མཐུན་ཡུལ་ཡན་ལག་གཙོ་བོ་གྲོགས་བཟང་། །དེ་ཡང་ད་ལྟ་གྲོགས་བཟང་་་
བསྟེན་པས། །རྣལ་འབྱོར་བདེ་བའི་ཡོན་ཏན་ཡང་དེ། །སྐྱེས་བུ་དམ་པ་ཕྲད་
པའི་རྒྱུ་ནི།།ད་ལྟའི་དཔོན་ལ་དཔོན་དུ་འཛིན་པ། དེ་ཡི་རྒྱུ་ཡི་གཙོ་བོ་དེ་ཡིན།།
སྒོམ་མོན་གྱིས་ཞུས་བཤེས་དེས་གསུང་པ། །ཆོས་མཉན་ལ་སོགས་སྔར་གྱི་་་་
དཔོན་ལ། །མ་གུས་པ་འམ་མཉེས་མ་བྱས་ལ། །ད་ལྟ་མཉེས་བྱའི་ཡུལ་མ་གྱུར་
ན། །དེ་ཡི་ཐབས་ཀྱི་དམ་པ་འདི་ཡིན། །བླ་མ་ཀུན་ཀྱང་ཆོས་སྐུར་གཅིག་པས། །
ད་ལྟར་མངོན་གྱུར་བླ་མ་དག་ལ། །འབད་པ་ཀུན་གྱིས་མཉེས་པར་བྱས་ན། །སྔ་
མའི་ལས་ཀྱི་སྒྲིབ་པ་དེས་འབྱང༌། །དེ་བསྟན་ཕྲད་པའི་སྨོན་ལམ་རྒྱུན་དུ། །
ལེགས་སྨོན་རྒྱུ་ཡང་ད་ལྟ་འབད་ནས། །ལེགས་སྨོན་སྦྱོང་རྒྱུ་ཡི་གཙོ་བོ། །སྨོན་
ལམ་རྟེན་ནི་ཚེ་འདིའི་བཞི་པོ། །བག་འདྲ་ལ་བརྟེན་མ་འོངས་དུས་ན། །བཞི་པོ་
396*

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རྣལ་མ་འགྲུབ་པའི་ཚགས་ཀྱིས། །དེ་ཡོད་ཡོན་ཏན་ཆོས་ཀུན་རང་འོངས། །
ཞེས་གསུངས་སོ། །དེ་ཡང་དང་པོ་སངས་རྒྱས་རྗེས་སུ་དྲན་པ་ནས་བློ་རིམ་
གྱིས་སྦྱངས་ནས། བྱམས་པ་དང་སྙིང་རྗེ་བྱང་ཆུབ་མཆོག་ཏུ་སེམས་བསྐྱེད་
ནས། ཕ་རོལ་ཏུ་ཕྱིན་པ་དྲུག་གི་སྒོ་ནས་ཚོགས་གཉིས་རྫོགས་པར་བྱས་པའི་སྒོ་
ནས། ཉོན་མོངས་པ་དང་རང་དོན་གྱི་འཆིང་བ་ལས་རྣམ་པར་གྲོལ་བའི་་་་
སངས་རྒྱས་ཐོབ་པར་འདོད་ན། དེའི་ཡན་ལག་ཏུ་འཁོར་ལོ་བཞི་ལ་མི་བརྟེན་
པའི་གླགས་མེད། དེ་ལ་འཁོར་ལོ་འཇོག་པའི་རྒྱུ་མཚན་ནི་འཁོར་ལོ་དང་འདྲ་
བ་སྟེ། བག་ཡོད་པའི་ཤིང་རྟ་ལ་ཚོགས་གཉིས་ཀྱི་ནོར་བཀལ་ནས། ཐམས་ཅད་
མཁྱེན་པའི་གྲོང་ཁྱེར་དུ་འགྲོ་བར་བྱེད་པ་ལ། འཁོར་ལོ་བཞི་པོ་འདི་གང་མེད་
ཀྱང་ཕྱིན་པར་མི་ནུས་པས་འདི་གལ་ཆེ་བ་ཡིན། སྐྱེ་བ་སྔ་མ་ལ་འབད་པ་མ་
བྱས་པས་ཚེ་འདི་ལ་གང་ཡང་མ་ཚང་སྟེ། མཐུན་པར་གྱུར་པའི་ཡུལ་ཡན་ལག་
ལྔ་ལས། ལེགས་པར་རྙེད་པ་མེད་དེ། གྲོང་ཅིག་ཏུ་ནང་མ་གཉིས་བསྟུད་ནས་
ཕྱིན་ན། འདི་ལ་འགྲོ་ས་མེད་དམ་ཟེར་ནས་རྒྱ་གད་མ་འབུད་པ་འདྲ་བ་འོང་།
ས་བཟང་བ་མེད་དེ་ས་གཞི་དུག་ཅན་དུ་སོང་བ་མང་། གནས་བཟང་པོ་མེད་
དེ། མི་དང་མི་མ་ཡིན་གྱི་གནོད་པ་ཅན་དུ་སོང་། གྲོགས་དགེ་སློང་གདུང་ཁ་
བྱེད་པ་སྡིག་པའི་གྲོགས་པོར་སོང་། རྣལ་འབྱོར་བདེ་བའི་ཡོ་བྱད་འུ་ཅག་ལ་
དགོན་གནས་གཤའ་མ་ཅིག་ཀྱང་མེད། སྐྱེས་བུ་དམ་པ་ལ་བརྟེན་པ་དགེ་བའི་
བཤེས་གཉེན་མིང་ལས་མེད་པར་སོང་སྟེ། ཨ་ན་ལེ་ལྟར་སྔོན་ལ་འཆོས་པར་
སོང་། ལེགས་པར་སྨོན་པ་མེད་དེ་དང་པོ་ཚིག་མི་ཟིན། དེ་ནས་དོན་མི་གོ་དེ་
ནས་བློ་ལ་སྐྱེར་མི་བཏུབ། སྔོན་བསོད་ནམས་བསགས་པ་བྱ་བ་ཀྱི་ཀྱི་ནང་ནས་
ཆོས་འོང་བ་ཡོད་པར་འདུག་སྟེ། དེ་མེད་པས་ད་ལྟ་མཐུན་ཡུལ་ལ་སོགས་པ་
དེ་དག་གང་ཡང་འཛོམ་པར་མ་སོང་། ཟན་ཁམ་པ་རེ་རེ་ཡང་སྲོག་དང་་་་
བསྡོས་ན་མྱོང་མི་མྱོང་འདུག་པ་དེ། སྔོན་རྒྱུ་མ་བསགས་པས་ལན་པ་ཡིན་པས།
.397.

ཇོ་བོ་ལྷ་འབྲི་སྒང་པས་མཛད།
སྐྱེ་བ་ཕྱི་མ་ལ་འཁོར་ལོ་བཞི་པོ་དེ་དག་མེད་པའི་གླགས་མེད་པས། དེ་དག་གི་
རྒྱུ་ལ་ད་རེས་ཀྱི་ཚེ་འདི་ལ་འབད་དགོས་པས། ཕྱི་མ་ལ་བཞི་པོ་དེ་འཛོམ་པའི་
རྒྱུ་ཡང་ད་རེས་ཀྱི་ཚེ་འདི་ལ་གནམ་ས་ཁ་འབྱར་བ་ལྟར་མི་བྱ་བར།་མཐུན་
པའི་ཡུལ་དང་སྐྱེས་བུ་དམ་པ་ལ་སོགས་པ་འབད་ནས་བཙལ། ད་རེས་ཀྱི་་་་་་
མཐུན་ཡུལ་རྐང་པ་ལ་རེ་དགོས་གསུང་པ་ཡང་། མཐུན་པའི་ཡུལ་དང་སྐྱེས་བུ་
དམ་པ་ལ་སོགས་པ་ཡོད་སར་འགྲོར་ཡོད་བྱ་བའི་དོན་ཡིན་པས། དེ་དག་ཡོད་
པའི་སར་ཕྱིན་ལ་ཆ་མཐུན་ཙམ་ལ་བརྟེན་ནས། མ་འོངས་པའི་དུས་ན་རྣལ་མ་
འོང་བའི་རྒྱུ་བསགས་ལ་སྨོན་ལམ་གྱིས་ཁ་བསྒྱུར་ཏེ། དེའི་རྒྱུ་ཡང་ད་ལྟ་གཞན་
དག་ཆོས་བྱེད་པ་རྣམས་ཀྱི་མཐུན་རྐྱེན་སྦྱར་ལ། མ་འོངས་པའི་དུས་སུ་ཆོས་
སྒྲུབ་པའི་མཐུན་རྐྱེན་ཐམས་ཅད་ཕུན་སུམ་ཚོགས་པར་གྱུར་ཅིག །བྱས་ལ་རྒྱུ་
བསགས་ཤིང་སྨོན་ལམ་གྱིས་ཁ་བསྒྱུར་ལ་ཕྱི་མ་ལ་ཅི་འོང་དུ་སྒྲུབ། སྔོན་བསོད་
ནམས་བསགས་པ་གཅིག་ལ་ཐམས་ཅད་འོང་བས། དགའ་དང་དལ་བར་སྐྱེས་
པར་མ་ཟད། འཁོར་ལོ་བཞི་པོ་ཐམས་ཅད་ཀྱི་རྒྱུ་ཡིན་པས་དེ་ལ་འབད་པར་
བྱ། མཐུན་པར་གྱུར་པའི་ཡུལ་བྱ་བ་ཡང་ཡན་ལག་ལྔ་དང་ལྡན་པར་ག
ཏེ། བློ་ལྡན་གང་དུ་བསྒྲུབ་པའི་ཡུལ། །ལེགས་པར་རྙེད་དང་གནས་བཟང་
དང་། །ས་བཟང་བ་དང་གྲོགས་བཟང་དང་། །རྣལ་འབྱོར་བདེ་བའི་ཡོ་
བྱད་ལྡན། །བྱ་བ་ལྔའི་གཙོ་བོ་ནི་གྲོགས་བཟང་པོ་དང་འགྲོགས་པ་འདི་ཡིན།
གྲོགས་སྟག་དང་སེང་གེ་ལྟ་བུ་དང་འགྲོགས་ན། མི་མཐུན་པའི་ཕྱོགས་ཀྱིས་
བརྫི་བར་མི་ནུས་ཏེ། མ་ཚོར་བར་ག་ཤེད་ན་ཡར་བསྐྱལ་ནས་འོང་བ་ཡིན་
གསུང་། གྲོགས་བཟང་པོ་གཉིས་གཉིས་གསུམ་གསུམ་དང་འགྲོགས་ནས་་་་་་
མཐུན་རྐྱེན་འཛོམ་པའི་སར་འགྲོར་ཡོད། མི་མ་ཡིན་གཉུག་མར་གནས་པའི་
ས་ནས་འགྲོ་ཡོད། ཁམས་དང་འཕྲོད་པའི་སར་འགྲོར་ཡོད་པ་ཡིན་གསུང་།
ལེགས་པར་རྙེད་པ་ནི་མང་ཡུལ་དང་། ཀོང་པོ་ཀུན་ན་ཡོད་པར་འདུག་སྟེ།
·398.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གྲོགས་ཀྱི་ཡན་ལག་མ་ཚང་བས་བནྡེ་སྡོམ་པ་ཐུབ་པ་མེད། ར་སྒྲེང་ཀུན་ན་
ལེགས་པར་རྙེད་པ་མེད་དེ། ཀོང་པོའི་མཐིལ་ཡན་ཆད་གཙང་སྨད་གཡོ་རུ་
ཚུན་ཆད་ནས་ཚོལ་དགོས་ས་གཞི་ཡང་དུག་ཅན་འདུག་སྟེ། གྲོགས་ཀྱི་ཡན་
ལག་ལག་འཛོམ་པས་བཏུབ་པར་བྱུང་གསུང་། དེ་བས་ན་གྲོགས་ཁོ་ན་གལ་ཆེ་
བས་ད་ལྟ་གྲོགས་བཟང་པོ་བསྟེན་ལ་དད་གུས་བྱ། ཕྲད་པའི་སྨོན་ལམ་གདབ།
དེ་དག་ཕྲད་ན་འདུ་འཛི་ལ་སོགས་པ་སྤངས་ནས། རྟག་ཏུ་ཏིང་ངེ་འཛིན་་་་
སྒོམ་པས་རྣལ་འབྱོར་བདེ་བའི་ཡོ་བྱད་ཀྱང་འགྲུབ་སྟེ། དགེ་བཤེས་སྟོན་པ་་་་་
བཞུགས་པའི་དུས་ན། ར་སྒྲེང་གི་གླིང་གསེབ་དེར་འཆལ་བ་དང་དམ་ཉམས་
ལ་སོགས་པ་མི་གཏོང་། ངའི་སྒོམ་ཆེན་སྒྲུབ་པ་རྣལ་མར་བྱེད་པ་རྣམས་ལ།
ཉམས་གྲིབ་འོང་གསུངས་ནས་སྲུང་བ་ལྟ་བུ་ཡིན་གསུང་། འོ་སྐོལ་གྱི་ད་ལྟ་
ཅིག་ལ་ཅིག་སྨྲ་ལུགས་སམ།། བྱེད་ཚུལ་འདིས་མ་འོངས་པའི་དུས་ན་གྲོགས་པོ་
འདི་ལྟ་བུ་མིག་གིས་མི་མཐོང་བར་འགྲོ་དོགས་ཡོད་གསུང་། སྐྱེས་བུ་དམ་པ་
དགེ་བའི་བཤེས་གཉེན་དང་ཕྲད་པའི་རྒྱུ་ཡང༌། ད་ལྟ་ཆོས་འབྲེལ་བྱས་པའི་
སློབ་དཔོན་དུ་གྱུར་པ་རྣམས་ལ། སློབ་དཔོན་དུ་བཟུང་ལ་དད་གུས་བྱ། དགེ་
བཤེས་གསང་ཕུ་བ་ནི།
་བྱིས་པ་ལས་ཀྱང་ལེགས་བཤད་པ། །ཐམས་ཅད་བླང་
བྱ་ཁོ་ན་ཡིན་གསུངས་ནས། ཀུན་ལ་ཉན་ཏེ། ཁོང་བཞིན་དུ་ལེགས་བཤད་ལེན་
ཤེས་པ་ཡང་དཀའ་བས། དགེ་བཤེས་སྟོན་པ་བཞིན་དུ་སློབ་དཔོན་ཉུང་བར་
བྱས་ལ་ཆོས་འབྲེལ་བྱས་པ་རྣམས་ལ་མིག་གི་འབྲས་བུ་བཞིན་དུ་གུས་པར་
བྱས་ན་མ་འོངས་པ་ན་ཕྲད་པའི་རྒྱུ་ཡིན་པས་དེ་ལྟར་དད་གུས་བྱས་ནས་མ་་་་
འོངས་པ་ན་མཇལ་བའི་སྨོན་ལམ་གདབ། དེ་ནས་སྔར་རང་གི་སློབ་དཔོན་
དུ་གྱུར་པ་ལ་མ་དད་མ་གུས་པ་བྱས་ན་དེ་སྦྱོང་བའི་ཐབས་ལ་བླ་མ་དེ་ཞལ་་་་
བཞུགས་ན་བཟོད་གསོལ་བྱས་པས་ཆོག་སྟེ་ཚེགས་མེད་པ་ཡིན། དེ་ཞལ་མི་
བཞུགས་ན། བླ་མ་དངོས་གྲུབ་བརྙེས་པ་ཡིན་ན་སྦྱོང་སླ། དེ་མ་ཡིན་ན་བག་
·399.

ཇོ་བོ་ལྷ་འབྲི་སྒང་པས་མཛད། ________
དཀའ་སྟེ། དེའི་སྦྱོང་བའི་ཐབས་དབང་དུ་བྱས་ན། བྲག་རྒྱབ་ཀྱི་སྒོམ་པ་རྒྱ་
མོན་བྱ་བས། དགེ་བཤེས་སྟོན་པ་ལ་སྔར་གྱི་སློབ་དཔོན་དུ་གྱུར་པ་ལ་མ་གུས་
པ་བྱས་ཤིང་། དེ་མཉེས་པར་མ་བྱས་པ་ལ་ད་ལྟ་མཉེས་པར་བྱ་བའི་ཡུལ་དུ་མ་
གྱུར་ཏེ། འདས་སམ་ཡུལ་ཐག་རིང་བ་དེར་ཕྱིན་ནས་དད་གུས་བྱས་ན། སྲོག་
དང་ཚངས་སྤྱོད་ཀྱི་བར་ཆད་དུ་འགྱུར་ན། དེ་ལ་ཅི་ལྟར་བགྱི་ཞུས་པས། དགེ་
བཤེས་སྟོན་པའི་ཞལ་ནས། དེའི་ཐབས་ཀྱི་མཆོག་འདི་ཡིན་པས་འདི་ལྟར་བྱ་
གསུང་པ་ནི། སྤྱིར་བླ་མ་རྣམས་ཀྱི་ཆོས་སྐུ་ལ་ཐ་དད་མེད་པས་ངོ་བོ་གཅིག་
ཡིན་པར་བསམ་ལ། ད་ལྟ་རང་གི་མངོན་སུམ་དུ་གྱུར་པའི་བླ་མ་རྣམས་ལ།
རྙེད་པ་དང་བཀུར་སྟི་དང་རིམ་གྲོ་དང་སྒྲུབ་པའི་སྒོ་ནས་འབད་པ་བྱས་ལ།
བླ་མ་དེ་ཅི་མཉེས་བྱས་ན། སྔར་བླ་མར་གྱུར་པ་མ་གུས་པ་བྱས་པའི་ལས་ཀྱི་
སྒྲིབ་པ་དེ་འབྱང་བ་ཡིན་པས། དེ་ལྟར་མངོན་དུ་གྱུར་པའི་བླ་མ་དེ་ལ་གུས་
པའི་སྒོ་ནས་བསྟེན་ཅིང་མཉེས་པར་བྱས་ལ། མ་འོངས་པ་ན་བླ་མ་དང་ཕྲད་
པའི་སྨོན་ལམ་རྒྱུན་དུ་གདབ་གསུང་། ཞང་བཙུན་ཡེར་པ་བའི་ཞལ་ནས།
བདག་སྐྱེ་བ་འདིའི་འོག་རོལ་དུ་སྐྱེ་བ་གཞན་གྱིས་བར་མ་ཆོད་པར་ཐེག་པ་་་་་
ཆེན་པོའི་དགེ་བའི་བཤེས་གཉེན་ལམ་ཉེ་ཞིང་འདུམ་པ་སྟོན་པའི་དགེ་བའི་་་་་
བཤེས་གཉེན་དག་ཕྲད་པར་གྱུར་ཅིག་པའི་སྨོན་ལམ་མང་དུ་གདབ་གསུང་་་་་
བཞིན་དུ་བྱ་གསུང་། བླ་མ་བྱ་བ་ཞིང་ཁྱད་པར་ཅན་ཡིན་པས། མ་གུས་པ་བག་
ཙམ་གྱིས་ཀྱང་གནོད་པ་ཆེན་པོར་འགྱུར་བ་ཡིན་གསུངས་ནས། དགེ་བཤེས་
དགོན་པ་བའི་འཁོར་ཅིག་བསམ་དུ་མ་བཏུབ་པ་ལ། དགེ་བཤེས་ཀྱིས་འོ་ན་
འདི་ལྟར་སོམས་དང་གསུངས་ནས་ཐབས་མང་དུ་བསླབས་པ་ལ་སྐྱེད་ཙམ་མ་
བྱུང་བ་ལ། དར་ཅིག་ཅོམ་མེ་བཞུགས་ནས་ཁྱོད་ཀྱི་སྔར་གྱི་སློབ་དཔོན་དུ་གྱུར་
པ་ལ་མ་གུས་པ་བྱས་པ་མེད་དམ་གསུང་། དེ་ལྟ་བུ་ཅིག་མཆིས་བྱས་པས་ད་ལྟ་
ཡོད་དམ་མེད་གསུང་། དེ་ད་ལྟ་འདི་ན་བདོག་ལགས་བྱས་པས། འོ་ན་དེ་ལ་
•400.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བསྙེན་བཀུར་གྱིས་བཟོད་གསོལ་གྱིས་ལ་དེ་ནས་སོམས་ཤིག་གསུངས་ནས། དེ་
ལྟར་བྱས་ནས་བསམས་པས་བཏུབ་པར་བྱུང་བས། ཨེ་དགེ་བའི་བཤེས་གཉེན་
དགེ་བའི་བཤེས་གཉེན་མེད་ན་ང་ལ་དེ་འདྲ་བའི་ཆ་ཅི་ཡོད་ཟེར་སྐད། ཡང་
དགེ་བཤེས་རྣལ་འབྱོར་པ་ཆེན་པོ་མལ་གྲོ་ན་བཞུགས་པའི་དུས་སུ། ཇོ་བོ་་་་
གཅིག་ཁམས་མ་བདེ་བ་ལ་ཅི་བྱས་ཀྱང་མ་ཕན་ནས། དགེ་བཤེས་རྣལ་འབྱོར་
པ་ཆེན་པོས། ཁྱོད་ལ་རྨི་ལམ་ཅི་འདྲ་བ་རྨིས་ཀྱིན་འདུག་དྲིས་པས། ལ་མའི་མེ་
མདག་དམར་ཉིལ་ཉིལ་བ་ཅིག་ཁོ་ན་རྨིས་ཟེར་བས། འོ་ན་ཁྱོད་ཀྱིས་སློབ་
དཔོན་འདྲ་བ་ལ་མ་གུས་པ་བྱས་པ་མིན་ནམ་གསུངས་པས། གཞན་མེད་འདི་
ལྟ་བུ་ཅིག་ལ་མ་གུས་པ་ཅིག་བྱས་ཏེ། ཁོང་རང་ཉམས་ནས་འདི་ལྟར་སོང་
ཟེར་བས། འོ་ན་ཁྱོད་སོང་ལ་བསྙེན་བཀུར་དང་བཟོད་གསོལ་ཅིག་གྱིས་དང་
གསུངས་ནས། དེ་ལྟར་བྱས་པས་ཁམས་སངས་ཀྱིས་སོང་བ་ལགས་པར་གདའ།
དེ་བས་ན་སྔར་མ་གུས་པ་བྱས་ན་ཡང་དེ་ལྟར་བྱ་བ་གལ་ཆེ་གསུང༌། དེ་ལྟར་
མཐུན་པའི་ཡུལ་དང་སྐྱེས་བུ་དམ་པ་དང་ཕྲད་པའི་རྒྱུ་ལ་འབད་པར་བྱས་་་་་
པས། སྐྱེ་བ་ཕྱི་མ་ལ་མཐུན་པའི་ཡུལ་དགའ་ལྡན་ལྟ་བུར་སྐྱེས་ནས། སྐྱེས་བུ་
དམ་པ་རྒྱལ་བ་བྱམས་པ་ལྟ་བུ་དང་ཕྲད་ཀྱང་། རང་གི་ལེགས་སྨོན་དང་སྔོན་
བསོད་ནམས་བསགས་པ་གཉིས་མེད་ན་ཅི་ཡང་ཕན་པ་མེད་པས།ཕྱི་མ་ལ་
ལེགས་སྨོན་མཉན་ན་ཚིག་ཟིན་པ་བསམས་ན་དོན་གོ་བ།":བསྒོམ་ན་བློ་བཀལ་
དུ་བཏུབ་པ་འོང་བའི་རྒྱུའི་གཙོ་བོ་ནི། ད་ལྟ་ཐོས་བསམ་སྒོམ་གསུམ་ལ་འབད་
ནས་བློ་སྦྱོང་བ་ཡིན་པས་དེ་ལྟར་བྱ། དེ་ཐམས་ཅད་ཀྱི་རྒྱུ་ཡང་སྔོན་བསོད་
ནམས་བསགས་པ་ཡིན་པས། སྒོ་སྣ་ཚོགས་ནས་ཚོགས་བསགས་ལ་སྨོན་ལམ་
གྱིས་ཁ་བསྒྱུར། ཕྱི་མ་ལ་འཁོར་ལོ་བཞི་འགྲུབ་པའི་སྨོན་ལམ་གྱི་རྟེན་ཡང་། ཚེ་
འདི་ལ་འཁོར་ལོ་བཞི་ཆ་མཐུན་ནམ། བག་འདྲ་བ་བསྟེན་ལ་རྒྱུ་བསགས་ཤིང་
སྨོན་ལམ་བཏབ་ལ་ཕྱི་མ་ལ་འཁོར་ལོ་བཞི་རྣལ་མ་འགྲུབ་ངེས་པའི་རྒྱུ་ད་རེས་
401·

ཇོ་བོ་ལྷ་འབྲི་སྒང་པས་མཛད།
ཚགས་སུ་ཚུད་པར་གྱིས། དེ་ལྟར་བྱས་པས་ཕྱི་མ་ལ་འཁོར་ལོ་བཞི་དང་ལྡན་
པའི་རྟེན་ཅིག་ཐོབ་ནས། ཇིག་རྟེན་དང་འཇིག་རྟེན་ལས་འདས་པའི་ཡོན་
ཏན་རྒྱུ་དང་འབྲས་བུས་བསྡུས་པའི་ཆོས་ཀུན་རང་ཤུགས་ཀྱིས་འོང་གསུང་།
དེ་ཉིད་ཀྱི་སྣོན་ནམ་འགྲེལ་པ་ལྟར་གསུངས་པ་ནི། པྲཛྙ་གཙྪས་བཏོན་པའི་
དུས་སུ། །ཟབ་ལ་རྒྱ་ཆེའི་ཆོས་ཤིག་ཞུ་འཚལ། །འཁོར་བར་གཏན་དུ་སྡོད་པའི་
ལུགས་མེད། །མ་བཟློག་ན་ནི་རང་བཟློག་མི་འོང༌། །དེ་བཟློག་རྒྱུ་ནི་འཁོར་ལོ་
བཞི་ལྡན། །མཐུན་པའི་ཡུལ་ནི་ཀོར་ཚེ་མ་ཡིན། །རྒྱ་ཆེའི་ཆོས་རྣམས་ཇི་ལྟ་བ
བཞིན། །བསྒྲུབ་ཏུ་བཏུབ་ཡུལ་འགལ་རྐྱེན་ཀུན་མེད། །མཐུན་རྐྱེན་ཀུན་ཚང་
མཐུན་ཡུལ་དེ་ཡིན། །སྐྱེས་བུ་དམ་པ་ཐོས་མང་ལ་སོགས།།ཡོན་ཏན་དྲུག་གམ་
བདུན་དང་ལྡན་ཡིན། །ད་ལྟའི་དཔོན་ལ་མིག་འབྲས་བཞིན་གུས། །དེ་འགྲུབ་
པརྒྱུ་ཡིན་ལེགས་པར་སྨོན་པ། །དང་པོ་ཉིད་ནས་དད་དང་བྱང་སེམས། །རྩ་བ་
བརྟན་ཞིང་མཉན་ན་གོ་ནུས།།སྒོམ་ན་བཀོལ་བཏུབ་དེ་ནི་ལེགས་སྨོན། །དེ་རྒྱུ་
ཚེ་འདིར་འབད་ནས་བློ་སྦྱོང་། །དེ་སྒྲུབ་གྲོགས་བྱ་དེ་ཡི་ཐབས་ཆེན། །བསོད་
ནམས་བསགས་པ་ཀུན་གྱི་རྒྱུ་ཡིན། །དེ་ལྡན་འཁོར་བ་མྱུར་བུ་བཟློག་འགྱུར། །
རང་གིས་མི་ཆོག་གཞན་ཡང་དེ་བཞིན། །ཤེས་པས་ཀུན་གྱི་དོན་དུ་དེ་བཟློག
ཟློག་དུས་ཉིད་ན་ལམ་ཡོགས་ཁྱེར་བཞིན། །བསྡུ་བ་རྣམ་བཞིས་བསྡུས་ནས་
ཀུན་བཀྲི། །དེ་ལྟར་བསྔོ་བྱ་རྒྱ་ཆེ་ཟབ་པའང་། །ཞེས་གསུངས་སོ། །དེ་ཡང་དགེ་
བཤེས་པོ་ཏོ་བ་སྤྲགས་ན་བཞུགས་པའི་དུས་སུ། སྒོམ་པ་ཤེས་རབ་སྐྱབས་ཅིག་
ཇ་ཅིག་བཏོན་ནས་དེ་རིང་ཟབ་ལ་རྒྱ་ཆེ་བའི་ཆོས་ཅིག་ཞུ་འཚལ་ཞུས་པས།
དགེ་བཤེས་དེའི་ཞལ་ནས་འཁོར་བ་སྡུག་བསྔལ་གྱི་གནས་འདིར་ཐོག་མ་མེད་
པ་ནས་ཐ་མ་མེད་པའི་བར་དུ་གཏན་དུ་སྡོད་པའི་ལུགས་མེད་པས་བཟློག་
དགོས། མ་བཟློག་པར་ཁོ་རང་ཀོར་གྱིས་བཟློག་ཏུ་མི་གཏུབ་གསུང་། དེ་ཟློག་
པའི་རྒྱུ་འཁོར་ལོ་བཞི་ཡིན་པ་ལས། དང་པོ་མཐུན་པར་གྱུར་པའི་ཡུལ་ནི། །བློ་
·402·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ལྡན་གང་དུ་བསྒྲུབ་པའི་ཡུལ། །ལེགས་པར་རྙེད་དང་གནས་བཟང་དང་། །ས་
བཟང་བ་དང་གྲོགས་བཟང་དང༌། །རྣལ་འབྱོར་བདེ་བའི་ཡོན་ཏན་ལྡན།
ཞེས་གསུངས་པས། དེ་ལ་ལེགས་པར་རྙེད་པ་ནི་ཆོས་བསྒྲུབ་པའི་མཐུན་རྐྱེན་
ཟས་གོས་ལ་སོགས་པ་འཚོ་བའི་ཡོ་བྱད་ཚེགས་ཆུང་ངུས་རྙེད་ཅིང་། ལོག་འཚོ་
དང་ཚེགས་ཆེན་པོས་བསྒྲུབ་མི་དགོས་པ་སྟེ། རྒྱ་གར་ཀུན་ན་ལེགས་པར་རྙེད་
པ་ཡོད་པར་འདུག་གསུང་། གནས་བཟང་པོ་ནི་ཆོས་སྒྲུབ་པ་ལ་མི་དང་མི་མ་
ཡིན་པས་འཚེ་བ་མེད་པ་སྟེ། འདི་ནི་སྔོན་གྱི་རྒྱལ་བློན་མངའ་དར་བའི་དུས་
ཙ་ན་བོད་ན་ཡང་ཡོད་པར་འདུག་གསུང་། ས་བཟང་བ་ནི་ས་གཞི་དུག་ཅན་
དུ་མ་སོང་བ་ཁམས་དང་འཕྲོད་པ་ཡིན་ཏེ། འདི་གཡོ་རུ་ངོས་འདི་བག་དྲག །
དབུ་རུ་ན་ཕལ་ཆེར་ནད་སྐྱེད་པའི་དུག་ཅན་ལས་མེད་གསུང་། གྲོགས་བཟང་
བ་ཚུལ་ཁྲིམས་དག་ལྟ་བ་མཐུན་པ་དང་། རྣལ་འབྱོར་བདེ་བའི་ཡོན་ཏན་ཉིན་
མོ་འདུ་འཛིས་དབེན་ཞིང་མཚན་མོ་སྒྲ་ཆུང་བ་སྟེ། ཡན་ལག་ལྔ་དང་ལྡན་པ་
ལ་མཐུན་ཡུལ་དུ་མདོ་སྡེ་རྒྱན་ནས་གསུངས་ཏེ། ནན་ཏར་ན་མདོ་སྡེ་རྒྱན་གྱི་
དེ་རང་ཡང་ཀོར་ཆེར་འདུག་པས། ཀོར་ཚེ་དེ་ལ་མི་བྱ་བར། རང་གི་དད་པ་
དང་བྱང་ཆུབ་ཀྱི་སེམས་དང་། དེས་ཀུན་ནས་བསླངས་པའི་སྤྱོད་པ་ཕ་རོལ་དུ་
ཕྱིན་པ་དྲུག་གིས་བསྡུས་པ། རང་དང་གཞན་གྱི་དོན་རྒྱ་ཆེན་པོ་བསྒྲུབ་པར་
བྱེད་པའི་ཆོས་རྣམས་ཅི་ལྟ་བ་བཞིན་དུ་བསྒྲུབ་ཏུ་བཏུབ་པའི་ཡུལ་འགལ་་་་་་
བའི་རྐྱེན་བར་ཆད་མེད་པ། ཟས་གོས་ལ་སོགས་པའི་མཐུན་རྐྱེན་ཚང་བ་དེ་
མཐུན་པའི་ཡུལ་ཡིན། དེའི་རྒྱུ་ཡང་རག་ཅག་ད་ལྟ་གྲྭ་ས་གཅིག་ཏུ་གྲྭ་ཁང་
གཅིག་ཏུ་ཚོགས་པ་རྣམས་ལ་ཆོས་དོན་དུ་གཉེར་བ་མཐུན་རྐྱེན་ལ་སོགས་པ་་་
མ་འཛོམ་པར་འདུག་པ་ཀུན་གཅར་ལ་མི་མནན་པར་ནུས་པ་ཡོད་པ་རྣམས་་་
ཀྱིས་བསྐྱངས་ན། མ་འོངས་པ་ན་རང་ཅག་གི་ཆོས་བྱེད་པའི་མཐུན་རྐྱེན་་་་
ཚགས་སུ་ཚུད་པ་ཡིན་གསུང་སྐད། སྐྱེས་བུ་དམ་པ་ནི། བྱང་ཆུབ་སེམས་དཔའ་
403·

ཇོ་བོ་ལྷ་འབྲི་སྒང་པས་མཛད།
ཐོས་མང་དང་། །བདེན་མཐོང་སྨྲ་མཁས་བརྩེ་བ་ཅན། །སྐྱེ་མེད་སྐྱེས་བུ་དམ་པ་
ནི། །ཆེན་པོ་ཡིན་པར་ཤེས་པར་བྱ། །ཞེས་གསུངས་པའི་ཡོན་ཏན་དྲུག་དང་
ལྡན་པའམ། ཡང་ན་གཞན་ཐམས་ཅད་ཀྱིས་བཀུར་གནས་སུ་གྱུར་པའི་དམ་
པའམ་ཆེན་པོ་སྟེ་བདུན་དང་ལྡན་པའོ། དེ་དག་གི་ནང་ནས་ཀྱང་བསམས་
པའི་སྟོབས་ཀྱིས་ཚེས་བདེན་པར་ལྟ་བས་ཐག་ཆོད་པ་དང་། བརྩེ་བ་དང་ལྡན་
པ་གཉིས་གཙོ་བོ་ཡིན་ཏེ། ཞང་བཙུན་ཡེར་པ་བ་ཀུན་ལ་མང་དུ་ཐོས་པ་ཡང་
མེད། སྐྱོ་བ་མི་བཟོད་པས་གླ་བོ་དྲིན་དུ་བཅགས་པ་རེ་རེའི་ལོང་ཡང་མེད་དེ།
སྔ་མ་གཉིས་ཡོད་པས་གང་དང་འགྲོགས་པ་ཐམས་ཅད་ལ་ཕན། ཇོ་བོ་གཉའ་
སྟོན་ཀུན་ལ་སྨྲ་མཁས་པ་ཡང་མེད་དེ། ཡོན་བཤད་རེ་མཛད་ཀྱང་དེ་ཁོང་གིས་
ཡེ་མི་གོ་སྙམ་པ་ཅིག་ལས་མི་ཤེས་ཏེ། སྔ་མ་གཉིས་པོ་ཡོད་པས་དྲུང་དུ་འཁོར་
ཚད་ལ་ཕན་གསུང་། དེ་ལྟ་བུའི་བླ་མ་དང་ཕྲད་པའི་རྒྱུ་ཡང་ད་ལྟའི་སློབ་་་་
དཔོན་དུ་གྱུར་པ་རྣམས་ལ་མིག་གི་འབྲས་བུའམ། གཙུག་གི་ནོར་བུ་ལྟར་གུས་
པར་བྱེད་པ་ཡིན་ཏེ། དགེ་བཤེས་སྤྱན་སྔ་བའི་ཞལ་ནས། སྨྱུག་རུམ་པ་ལ། ཇོ་
བོ་སྒོམ་པ་ཁྱོད་མ་འོངས་པའི་དུས་སུ་ཡང་དག་པའི་དགེ་བའི་བཤེས་གཉེན་་་
དམ་པ་ཅིག་དང་མཇལ་བར་འདོད་ན། ད་ལྟའི་བླ་མ་ངན་ཏེ་མ་ཅིག་ལ་ཡང་
དད་ཅིང་གུས་པར་བགྱིས་ལགས་སམ་གསུང་བ་དེ། སྨྱུག་རུམ་པས་དུས་རྟག་
ཏུ་གསུངས་གསུང་། བདག་གི་ལེགས་སྨོན་ནི། དམིགས་པ་བཟང་དང་སྟོན་པ་
བཟང་། །ཐབས་བཟང་པ་དང་ངེས་འབྱུང་བཟང་། །སྦྱོར་བ་བཟང་པོའི་
བདག་ཉིད་ནི། ལམ་།ཅེས་གསུངས་ཏེ།
མདོར་ན་སྐྱེ་བ་སྔ་མ་ལ་སྐྱེས་བུ་གསུམ་ལ་བློ་སྦྱངས་པས། ཚེ་འདི་ལ་དང་པོར་
རང་ནས་དད་པའི་རྩ་བ་བརྟན་པ་ལས་བྱུང་བའི་བྱམས་པ་དང་སྙིང་རྗེ་བྱང་་
ཆུབ་སེམས་བརྟན་ཅིང་། མཉན་ན་ཚིག་ཟིན་བསམས་ན་དོན་གོ། སྒོམ་ན་བློ་
བཀོལ་དུ་བཏུབ་པ་དེ་ལེགས་སྨོན་ཡིན། དེ་འགྲུབ་པའི་རྒྱུ་ཡང་ད་ལྟ་སྐྱེས་བུ་
·404.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གསུམ་ལ་བློ་སྦྱོང་སྟེ། འཕགས་པ་ལྷས་། གང་ཞིག་འདོན་དང་འབྲི་དང་སྤྱོད་
པ་དང་། །གཞན་ལ་འདྲི་ཞིང་ཐོས་པ་འཛིན་བྱེད་པ། །དེ་ཡི་བློ་ནི་ཉི་མའི་འོད་
ཟེར་གྱིས། །པདྨ་བཞིན་དུ་རྣམ་པར་ཁ་འབྱེའོ། །ཞེས་གསུངས་པ་དེ་ལྟར་ཆོས་
ཉན་མི་ནུས་ན་ཡང་། མདོ་སྡེ་ལ་སོགས་པ་བལྟས་ལ་དེའི་དོན་ལ་ཡང་དཔྱད་
ཅིང་མ་འོངས་པ་ན་འདིའི་དོན་གོ་བར་གྱུར་ཅིག །དོན་གོ་ནས་ཀྱང་ནན་ཏན་
གྱིས་སྒྲུབ་པར་གྱུར་ཅིག་བྱས་ལ་སྨོན་ལམ་གདབ། གཞན་ཐོས་བསམ་སྒོམ་
གསུམ་བྱེད་པའི་མཐུན་རྐྱེན་བསྒྲུབ། འགལ་རྐྱེན་སྤངས་པའི་སྒོ་ནས་གྲོགས་
བྱས་ན། ལེགས་སྨོན་འགྲུབ་པའི་ཐབས་ཆེན་པོ་ཡིན་གསུང་། སྔོན་བསོད་
ནམས་བསགས་པ་ནི། དགའ་དང་དལ་བར་སྐྱེས་པ་དང་། །ནད་མེད་པ་དང་
ཏིང་འཛིན་བཟང་། །རྣམ་པར་འབྱེད་པའི་བྱེད་རྒྱུ་ནི། །སྔོན་ཆད་བསོད་
ནམས་བསགས་པ་ཡིན། །ཞེས་གསུངས། མདོར་ན་བསོད་ནམས་བསགས་པ་
ནི། མཐུན་པའི་ཡུལ་དང་སྐྱེས་བུ་དམ་པ་དང་ཕྲད་པ་དང་། རང་གི་ལེགས་
པར་སྨོན་པ་ཐམས་ཅད་ཀྱི་རྒྱུ་ཡིན་པས། སྒོ་སྣ་ཚོགས་ནས་བསོད་ནམས་་་་་་
བསག་པ་ལ་འབད་པར་བྱ། དེ་ལྟར་འཁོར་ལོ་བཞིའི་རྒྱུ་ལ་འབད་པས། ཕྱི་མ་
ལ་འཁོར་ལོ་བཞི་དང་ལྡན་པའི་རྟེན་ཅིག་ཐོབ་པར་གྱུར་ན། འཁོར་བ་མྱུར་དུ་
བཟློག་པ་ཡིན། རང་གཅིག་པུའི་འཁོར་བ་བཟློག་པས་ཀྱང་མི་ཆོག་སྟེ། འཁོར་
བ་ཐོག་མ་མེད་པ་ནས་ཀྱི་དྲིན་ཅན་དུ་གྱུར་པའི་སེམས་ཅན་རྣམས་འཁོར་་་་་་
བར་སྡུག་བསྔལ་གྱིས་ཉམས་ཐག་པར་ཤེས་པས་སྙིང་རྗེ་ཆེན་པོས་ཀུན་ནས་་་་་
བསླངས་ནས་སེམས་ཅན་ཐམས་ཅད་ཀྱི་འཁོར་བ་དེ་ཟློག་པར་བྱེད་པ་ཡིན།
དེ་ལྟར་རང་གཞན་གྱི་འཁོར་བ་ཟློག་པར་བྱེད་པའི་དུས་ན། སེམས་ཅན་གྱི
དོན་ལམ་ཡོགས་ལ་ཁྱེར་བ་བཞིན་དུ་བྱེད་པ་ཡིན་ཏེ། དཔེར་ན་ཆུ་བོ་ཆེན་པོ་
བཞི་བོ་དེ། ཕྱིའི་རྒྱ་མཚོ་ལ་འགྲོ་བའི་དུས་ན། ཆུ་ཕྲན་མང་པོ་ཁྲིད་ནས་ཇེ་ཆེ་
ཇེ་རྒྱས་སུ་བྱས་ནས་ལྗན་ལྗིན་ལ་སོགས་པའི་མི་གཙང་བ་ཐམས་ཅད་ལམ་
谶405

ཇོ་བོ་ལྷ་འབྲི་སྒང་པས་མཛད།
ཡོགས་ལ་ཁྱེར་ནས། ཕྱིའི་རྒྱ་མཚོར་ཕྱིན་པ་དང་ལན་ཚྭའི་རོར་གཅིག་ཏུ་གྱུར་
པ་ལྟར། བྱང་ཆུབ་སེམས་དཔའ་ཡང་ཚོགས་མང་པོ་བསགས་པས། སེམས་
ཅན་སྨིན་པར་བྱེད་པའི་ནུས་པ་ཇེ་ཆེ་ཇེ་རྒྱས་སུ་སོང་ནས། ལས་དང་ཉོན་
མོངས་པའི་ལྗན་ལྗིན་ཐམས་ཅད་ཟད་པར་བྱེད། སེམས་ཅན་ཐམས་ཅད་བསྡུ་
བའི་དངོས་པོ་བཞིས་བསྡུས་ནས། སངས་རྒྱས་ཀྱི་སར་ཁྲིད་ནས་ཐམས་ཅད་
མཁྱེན་པའི་རྒྱ་མཚོར་རོ་གཅིག་པར་བྱས་ནས། སེམས་ཅན་ཐམས་ཅད་ཀྱི་
གསོས་སུ་འགྱུར་བར་བྱེད་དོ། །དེ་ཡང་སྦྱིན་པས་ནི་དྲིན་འོག་ཏུ་བཅུག་ནས་
ཆོས་ཀྱི་སྣོད་དུ་བྱེད་ལ། སྙན་པར་སྨྲ་བས་ནི་གདམས་ངག་བསྟན་ནས་དད་
པར་བྱེད། དོན་སྤྱོད་པས་བསྒྲུབ་པ་ལ་སྦྱོར། དོན་མཐུན་པས་བརྟན་ཞིང་སྨིན་
པར་བྱེད་པའོ། །ཚུལ་དེ་ལྟ་བུའི་སྒོ་ནས་རང་གཞན་གྱི་དོན་བྱས་པའི་དགེ་བ་
དེ་ཡང་འཕྲལ་འཕྲལ་དུ་རྫོགས་པའི་བྱང་ཆུབ་ཏུ་བསྔོ་བ་བྱས་ན་རྒྱ་ཆེ་བ་ཡང་
དེ་ཡིན་ལ་ཟབ་པ་ཡང་དེ་ཡིན་གསུངས་པའོ། །འོ་ན་མཐུན་ཡུལ་གྱི་ཡན་ལག་
ལྔའི་གཙོ་བོ་གྲོགས་བཟང་པོ་ཡིན་ན། གྲོགས་བཟང་པོ་རང་ག་ལ་བྱ་ཞེ་ན། དེ་
སྟོན་པ་ནི། ཡོན་ཏན་ལྔ་ལྡན་མཐུན་པའི་ཡུལ་དེ། །དེ་རྣམས་གཙོ་བོ་ཁྲིམས་
ལྡན་ལྟ་མཚུངས། །གྲོགས་བཟང་ཡིན་ཏེ་གཉིས་གསུམ་མན་ཆད། །དཔུང་
གདང་བཅས་ཏེ་ཡུལ་ལ་ངེས་མེད། །མདོ་སྡེར་གནས་བཅའ་མན་ངག་མི་་
འཚོལ། །སྔར་ཞུགས་ཚུལ་དུ་རྟག་ཏུ་བློ་སྦྱོང་། །དེ་ལྟར་སྤྱོད་ན་ཅུང་ཟད་བཏུབ་
སྲིད། །ཅེས་གསུངས་སོ། །དེ་ཡང་མཐུན་པའི་ཡུལ་ཡོན་ཏན་ལྔ་དང་ལྡན་པར་
གསུངས་པ་དེ་རྣམས་ཀྱི་གཙོ་བོའམ་གལ་ཆེ་ཤོས་ནི་གྲོགས་ཡིན། གྲོགས་དེ་
ཡང་ལྟ་སྤྱོད་མཚུངས་པ་ཚུལ་ཁྲིམས་དང་ལྡན་པ་དང་། དེ་ཡང་འཕྲལ་གྱི་བྱ་
བ་ཕྲན་ཚེགས་ཚུན་ཆད་ལ་བློ་རྩེ་མཐུན་པ་གལ་ཆེ། དེ་མ་མཐུན་པ་སྒྲུབ་པ་ལ་
བར་དུ་གཅོད་ཅིང་། བསྒྲུབས་ཀྱང་འབྲས་བུ་མི་འོང་བར་འགྲོ་ཉེན་ཆེ། ལྟ་བ་
མཐུན་ན་དགོས་ཏེ། དེ་ཡང་དབུ་མ་དང་སེམས་ཙམ་གྱི་ཁ་ན་མེད། ལས་
•406.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འབྲས་ལ་ཡིད་ཆེས་པས་ཆོས་བདེན་པར་ལྟ་བས་ཐག་ཆོད་ཅིང་། བློ་ཕུགས་
ཆོས་ལ་གཏད་པ་དང་འགྲོགས་དགོས་ཏེ། དེ་མ་ཡིན་པ་དང་འགྲོགས་སུ་མི་
རུང་གསུང་། དེ་ལྟ་བུའི་ལྟ་སྤྱོད་མཐུན་པའི་གྲོགས་དེ་ཡང་། རང་དང་ཁ་
མཉམ་ལག་མཉམ་དེས་མི་འོང་བས། རང་ལ་བག་ཙམ་བློ་འཕང་མཐོ་བ། མིག་
ཟུར་ལ་ལྕི་བ་ཅིག་དང་འགྲོགས་དགོས། དེ་ཡང་གཅིག་དང་འགྲོགས་པས་
ཉུངས་ནས་མ་ཚང་གཅིག་ཏུ་འགྲོ་བའི་ཉེན་ཡོད་པས། གྲོགས་གཉིས་གསུམ་
ཚུན་ཆད་དང་འགྲོགས་དགོས་ཏེ། དགེ་བཤེས་སྟོན་པའི་ཞལ་ཆེམས་ལས་་་་་
ཀྱང་། ད་ཁྱེད་རྣམས་འདི་ལ་བརྟེན་ལ་འདི་ལྟར་གྱིས་བྱ་བའི་ས་ཙམ་ཡང་མ་
མཐོང་བས། ད་ཕྱིན་ཆད་གསུམ་ཡན་ཆད་ལྔ་མན་ཆད་དཔུང་གདང་ཆོས་ལ་
དགེ་བའི་བཤེས་གཉེན་མདོ་སྡེ་ལ་གྱིས་ལ། མན་ངག་མ་འཚོལ་བར་རང་གིས་
སྔར་ཞུགས་པའི་སྐྱེས་བུ་གསུམ་ལ་བློ་སྦྱོངས་གསུང་བ་བཞིན་དུ་ཡིན་པས།
གྲོགས་བཟང་པོ་དང་འགྲོགས་ན། རབ་ཆེན་པོ་བརྒལ་བའི་དུས་ན་དཔུང་
གདང་བཅས་པས་བརྟན་པས་བརྟན་པ་ལྟར། གྲོགས་གཅིག་གིས་གཅིག་་་
བསྲུང་ནས་འོང་བས། ཡུལ་ལ་ངེས་པ་མེད། ཆོས་མི་འཕེལ་བའི་ས་ནས་དོན་
ལ་འཕེལ་བའི་སར་འགྲོ་བ་ཡིན། དགེ་བཤེས་དོལ་པ་དང་ཕོ་བྲང་སྡིངས་པ་
གཉིས་འགྲོགས་ནས་ཟན་བསོད་བྱས་པས། ཆོས་འཕེལ་བའི་གཏམ་རྒྱུད་ཀྱང་
གསུང་། དེ་བས་ན་དང་པོ་ཡང་དག་པའི་བླ་མ་གཅིག་ལ། རང་ལ་དགོས་པའི་
ཆོས་ཅིག་ཞུས་ནས་དེའི་རྒྱབ་ཏུ་མདོ་སྡེ་བལྟ་ཞིང༌། སུ་ཐོད་ཐོད་ལ་མན་ངག་
མི་ཞུ་བར། སྔར་གྱི་བླ་མའི་མན་ངག་སྐྱེས་བུ་གསུམ་ལ་རྟག་ཏུ་བློ་སྦྱོང་ཞིང་།
དེ་ཡང་དེ་ལྟར་མང་དུ་སོ་སོར་རྟོག་ཅིང་། གཙོ་བོར་ཐབས་ལ་གནས་པར་
བྱེད་ན།ཞེས་གསུངས་པའི་ཚུལ་དེ་ལྟར་སྤྱོད་ན། རྒྱུད་ལ་ཆོས་ཅུང་ཟད་བཏུབ་
པ་འདྲ་བ་སྲིད་པ་ཡིན། སུ་ཐོད་ཐོད་ལ་ཅི་ཐོད་ཐོད་ཉན་ཅིང་གྲོགས་ངན་ཤ་
སྟག་དང་འགྲོགས་པས་ཆོས་འོང་ཐབས་མེད་གསུང་། འོ་ན་མཐུན་པའི་ཡུལ་
·407.

ཇོ་བོ་ལྷ་འབྲི་སྒང་པས་མཛད།
ཀོར་ཚེ་མ་ཡིན་ཏེ། གྲོགས་བཟང་པོ་དང་འགྲོགས་ན། ཡུལ་ལ་ངེས་པ་མེད་པ་
ཅི་ལྟ་བུ་ཡིན་ཞེ་ན། དེ་སྟོན་པ་ནི། མཐུན་པར་གྱུར་པའི་ཡུལ་དང་གྲོགས་ནི། །
བྱང་ཆུབ་སེམས་ཀྱིས་འཕངས་པའི་བསླབ་གསུམ། །གང་དུ་གནས་པས་འཕེལ་
བ་མཐུན་ཡུལ། །གང་དང་འགྲོགས་པས་འཕེལ་བ་དེ་གྲོགས། །དེ་ལས་བཟློག་
པ་ཡུལ་དང་གྲོགས་མིན། །ཞེས་གསུངས་སོ། །མཐུན་པའི་ཡུལ་དང་གྲོགས་ཀྱང་
འུབས་ཀྱིས་བསྡུས་ན། རང་གི་དད་པ་དང་བྱང་ཆུབ་ཀྱི་སེམས་ཀྱིས་འཕངས་
པའི་བསླབ་པ་གསུམ། ཕ་རོལ་ཏུ་སྦྱིན་པ་དྲུག་གི་རང་བཞིན་ཅན་དེ་ཡུལ་གང་
དུ་གནས་པས་འཕེལ་བ་དེ། ཡན་ལག་ལྔ་དང་ལྡན་རུང་མི་ལྡན་རུང་སྟེ་མཐུན་
པའི་ཡུལ་ཡིན། གྲོགས་གང་དང་འགྲོགས་པས་དེ་དག་འཕེལ་བ་དེ་གྲོགས་
བཟང་པོ་ཡིན། དེ་ལས་བཟློག་པ་དེ་ཡོན་ཏན་ཅི་ཡོད་ཀྱང་མི་ཕན་ཏེ། ཡུལ་
དང་གྲོགས་ངན་ཡིན་པས་དེ་སྤངས་ལ་སྔ་མ་བསྟེན། དགེ་བཤེས་སྨྱུག་རུམ་
པའི་ཞལ་ནས། རང་གི་དད་པ་དང་ཚུལ་ཁྲིམས་དང་། བྱང་ཆུབ་ཀྱི་སེམས་
དང་བླ་མ་ལ་གུས་པ་ལ་མི་གནོད་པར་འདུག་ན། སེམས་ཅན་གཅིག་ལ་ཕན་
ཐོགས་ཀྱང་འདོགས་དགོས། རང་གི་དེ་དག་ལ་གནོད་པར་འདུག་ན། ཤར་
ཕྱོགས་ཀྱི་འཇིག་རྟེན་ཀྱི་ཁམས་ཀྱི་སེམས་ཅན་ལ་ཕན་ཐོགས་ཀྱང་བཞག་ནས།
རང་གི་དེ་དག་བསྲུང་དགོས།། དེ་བཞིན་དུ་གནས་དང་གྲོགས་ཐམས་ཅད་ཀྱི་
འདུན་ཚོད་འདི་ནས་འཛིན་དགོས་པ་ཡིན་གསུངས་ཏེ། གདམས་ངག་ཤིན་ཏུ་
ཆེ་བ་ཡིན་གསུང་། འོ་ན་ད་རེས་ཕྱི་མ་ལ་འཁོར་ལོ་བཞི་ཚང་བའི་རྒྱུ་བསྒྲུབ་པ་
ལ་འབད་དགོས་པ་ཅི་ཞེ་ན། དེའི་འཐད་པ་སྟོན་པ་ནི། ད་ལྟར་སྣང་དང་མུན་
པའི་སོ་མཚམས། །ཡིན་ཕྱིར་ད་རེས་དག་ལ་རག་ལས། །ཚེ་འདིར་ཀུན་རྫོགས་
རེ་བ་མི་བསྐྱེད། །ཕྱི་མའི་བསྒྲུབ་པ་དག་ལ་འཇུག་བྱ། །དེ་ཡང་འཁོར་ལོ་བཞི་
ལྡན་ཅི་འགྲུབ། །ཕྱི་མའི་སྒྲུབ་པ་ཀུན་ཀྱང་དེར་འདུས། །དེ་ལ་མཁན་སློབ་ལ་
སོགས་དང་ཡང་། །སྤྱོད་པ་མི་བསྟུན་པ་ཡིས་བསྒྲུབ་དགོས། །གཞན་དང་མི་
·408·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བསྟུན་སྨོས་ཀྱང་ཅི་དགོས། །དེ་ཡང་ཚེ་འདིར་ཕྱག་རྒྱ་ཆེན་པོ། །འདོད་པས་
སྒྲུབ་པ་ཅི་འདྲར་སྒྲུབ་དགོས།། །ཞེས་གསུངས་སོ། །དེ་ཡང་སློབ་དཔོན་ཀླུ་སྒྲུབ་
ཀྱིས། སྣང་ནས་སྣང་བའི་མཐར་ཐུག་ལ་སོགས་པ་མུ་བཞིར་གསུངས་པ་ལས།
ད་རེས་དལ་འབྱོར་འདི་སྣང་མུན་གྱི་སོ་མཚམས་སུ་འདུག་སྟེ། ད་རེས་སྔོན་
བསགས་ཀྱི་ལས་ངན་ཐམས་ཅད་སྟོབས་བཞིས་སྦྱངས་ནས་ཕྱི་མ་ལ་དལ་་་་
འབྱོར་བརྒྱུད་མར་ཐོབ་ངེས་པའི་རྒྱུ་རྣམས་ལ་འབད་པ་བྱས་ན། སྣང་བ་ནས་
སྣང་བའི་མཐའ་སངས་རྒྱས་ཀྱི་བར་དུ་འགྲོར་ཡོད་ལ། དེ་ལྟར་མ་བྱས་པར་
ད་རེས་རྡོག་སྣ་ཅིག་འདྲེད་ནས་ངན་སོང་དུ་སྐྱེས་ན། མུན་པ་ནས་མུན་པའི་
མཐའ་ངན་སོང་ཉིང་སིང་བྱེད་པར་འགྲོ་སྟེ། ཡར་འགྲོ་མར་འགྲོ་ཐམས་ཅད་
ད་རེས་ལ་རག་ལས་པས། ད་རེས་ཀྱི་ཚེ་དུམ་འདི་ལ་འབད་པ་བྱ་བ་གལ་ཆེ་
གསུང་། དེ་ཡང་ད་རེས་གཅིག་པུས་ཡོན་ཏན་ཀུན་རྫོགས་ནས། ཕྱི་མ་ལ་བྱ་མི་
དགོས་པའི་རེ་བ་མི་བསྐྱེད་དེ། ཕྱག་ཟོང་སུག་པ་ལས་མེད་པར་བཤོས་བྲེ་ཚད་
མ་མི་འོང་བས། སྐྱེ་བ་ཕི་མ་ལ་ཡོན་ཏན་ཐམས་ཅད་རྫོགས་པར་འགྱུར་བའི་
རྒྱུ་བསྒྲུབ་པ་དག་ལ་ད་རེས་ཞུགས་ལ་འབད་པར་བྱ། དེ་ཡང་ཕྱི་མ་ལ་འཁོར་
ལོ་བཞི་འགྲུབ་དགོས་པས། ཕྱི་མ་ལ་དེ་ཅི་འགྲུབ་ཀྱི་རྒྱུ་ལ་ད་རེས་འབད། དེ་
གྲུབ་ན་ཕྱི་མའི་སྒྲུབ་པའི་རྒྱུ་ཐམས་ཅད་དེར་འདུས་དེ་ཚང་བས། ཕྱི་མ་ལ་
སྒྲུབ་པ་ཕུན་སུམ་ཚོགས་པ་བྱ་བ་ཚེགས་མེད་པས། ཐར་ཟིན་པ་ཡིན་པས་
འཁོར་ལོ་བཞིའི་རྒྱུ་ལ་འབད་པར་བྱ། ད་རེས་དེའི་རྒྱུ་ལ་འབད་པར་བྱེད་པ་
ལ། ཁས་ཟན་མར་བླངས་ནས་གྲ་ཕུབ་སྟེར་བ་མིང་མཁན་སློབ་དུ་བཏགས་
ནས། ད་རེས་འདི་བྱེད་དགོས་ཟེར་ནས་བྱ་བ་ངན་པ་ལ་སྦྱར་ཏེ། རང་གི་ཆོས་
ཉམས་པར་བྱེད་པ་རྣམས་དང་། སྤྱོད་པ་མི་བསྟུན་པར་བསླབ་དགོས་ན།
གཞན་མི་ཆོས་ལྷ་ཆོས་གྲོགས་པོ་ལ་སོགས་པ་དང་མི་བསྟུན་པ་ལྟ་སྨོས་ཀྱང་ཅི་
དགོས་པས། བྱིས་པས་སྐ་རགས་གླད་ལ་བསྐོར་ཞིང་། ང་ལ་ཁ་ཡང་མེད་དོ་
409.

ཇོ་བོ་ལྷ་འབྲི་སྒང་པས་མཛད།
མིག་ཀྱང་མེད་དོ་ཟེར་བ་བཞིན་དུ་ཆོས་དང་མི་མཐུན་པའི་ཚེ་འདི་པ་ཐམས་་
ཅད་དང་མི་མཐུན་པར་བྱེད་པའི་བརྩོན་འགྲུས་ཀྱིས་དབང་དུ་བྱས་ན་ཚེ་ཚེ་་་་་་
འདི་ལ་ཕྱག་རྒྱ་ཆེན་པོ་ཐོབ་པར་འདོད་པ་རྣམས། ཐ་མལ་བའི་རྟོག་པ་སྤངས་
ནས་ལུས་དང་སྲོག་ལ་མི་ལྟ་བར་སྒྲུབ་པ་བྱེད་པ་ཅི་འདྲ་བ་དེ་ལྟ་བུས། ཕྱི་མའི་
སྒྲུབ་པ་ཕུན་སུམ་ཚོགས་པའི་རྒྱུ་ལ་ད་རེས་འབད་དགོས་གསུང་། དེ་ལྟར་ཕྱི་
མའི་སྒྲུབ་པའི་རྒྱུ་ལ་ད་རེས་འབད་དགོས་པ་ལ། ད་རེས་ཀྱི་ཚེ་འདི་ལ་ཆོས་
དང་རྒྱུར་འདྲེར་མ་ཐུབ་ན་འདྲེ་པའི་ཐབས་ཅི་ལྟར་བྱ་སྙམ་ན། དེ་སྟོན་པ་ནི།
ཛ་ཡ་ཛྙཱ་ནས་སྟོན་སྐབས་ཞུས་པ། །ཡུན་རིང་བསྟེན་ཀྱང་ཆོས་དང་རྒྱུད་མིན། །
དེ་བས་དེ་གཉིས་འདྲེས་ཐབས་ཅི་བགྱི། །དེ་གཉིས་འདྲེ་བའི་ཐབས་ཀྱི་གཙོ་
བོ། །མང་དུ་སེམས་ཡིན་དེ་ཡང་གུས་པས། །ཡུན་རིང་བར་མ་ཆད་པར་བསམ་
བྱ། །དེ་ཡང་གྲོགས་དང་བཤེས་གཉེན་གནས་གསུམ། །མཐུན་པའི་རྐྱེན་དང་
ལྡན་པས་བསམས་ན། །ཡིན་གྱི་གཞན་དུ་ན་ནི་མ་ཡིན། །གཞན་ཡང་ཐབས་
ཚུལ་ཀུན་གྱིས་ཚོགས་བསག །དེ་ཡང་དེ་གཉིས་འདྲེ་བའི་ཐབས་ཡིན། །འདྲེས་
པའི་མཚན་ཉིད་རང་རྒྱུད་བསྐྱེད་བྱུང་། །སྔ་མ་བརྗེས་ཤིང་ཕྱི་མ་སྐྱེས་པས། །ཐ་
མ་སངས་རྒྱས་ས་ཡི་བར་ཡིན། །དེ་བས་དེ་གཉིས་འདྲེ་བའི་རྒྱུ་དང་། །མཚན་
ཉིད་དག་ནི་དེ་ལྟར་ཤེས་བྱ། །ཞེས་གསུངས་སོ། །དེ་ཡང་ཛ་ཡ་ཛྙཱ་ན་བྱ་བ་ནི།
རྩི་རྒྱལ་བ་ཡེ་ཤེས་བྱ་བ་ཕོ་བྲང་སྡིངས་པའི་འཁོར་ཅིག་ཡིན་བྱ་བ་ཡང་ཟེར།
ང་རང་གིས་ཐོས་པ་ནི། དགེ་བཤེས་ཕོ་བྲང་སྡིངས་པ་རང་ལ་གསུང་བར་ཐོས་
གསུང་། གང་ཡིན་ཀྱང་རུང་སྟེ་སྟོན་མོ་ཅིག་བྱས་ནས། དགེ་བཤེས་ལ་ཡུན་
རིང་བ་ལོ་བཅུ་བཞི་ཙམ་བསྟེན་པ་ལ། རྒྱུད་དང་ཆོས་གཉིས་ཧ་ཅང་འདྲེར་མ་
ཝཱ
འཚལ་ན། དེ་གཉིས་འདྲེ་བའི་ཐབས་ཅི་ལྟར་བགྱི་ཞེས་ཞུས་པས། དགེ་བཤེས་
ཀྱི་ཞལ་ནས། རབས་ཆད་པོ་ཅིག་བུ་བུ་ཟེར་ནས་ངུ་ལོ། །གཞན་གྱིས་ཁྱོད་བུ་
མེད་པར་ཅི་ལ་ངུ་བྱས་པས།། ང་བུ་མེད་པས་ངུ་བ་ཡིན་ཟེར་ལོ། །དེ་བཞིན་དུ་
410.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཁྱོད་རྒྱུད་དང་ཆོས་འདྲེར་མ་བཏུབ་པ་དེ་ཡང་། ཁྱོད་རང་ལ་དད་པ་མེད་
པས་ལན་པ་ཡིན་པས། དད་པ་དད་པ་གྱིས་ལ་ངུས་གསུང་སྐད། ད་ནས་འོན་
ཀྱང་ཁྱོད་ལ་བཏུབ་པའི་རྟགས་ཅིག་ཡོད་ཀྱི། མ་བཏུབ་མ་བཏུབ་ཟེར་བ་དེ་
རང་ཨེན་ཅིག་བཏུབ་པའི་རྟགས་ཡིན། ཆོས་ཅི་དགའ་བྱས་པས་ཆོག་པ་ལ་
ཟེར་བའི་ཚན་པ་དེ་ཡོ་སླར་ལ་མི་འོང་བར། ཟླ་བ་ལ་མི་ཤ་ལྡན་པ་བཞིན་དུ་
འགྲོ་བར་འདུག་གསུངས་ནས། རྒྱུད་དང་ཆོས་གཉིས་འདྲེ་བའི་ཐབས་ཀྱི་གཙོ་
བོ་ཁོ་ན་བླ་མས་ཅི་སྐད་བསྟན་པ་བཞིན་དུ། མི་རྟག་པ་ནས་བདག་མེད་་་་་་
གཉིས་ཀྱི་བར་ལ་ཡང་དང་ཡང་དུ་སེམས་པ་ཡིན། དེ་ཡང་སྙམ་མེ་སྙོམ་མེད་
ལྟ་བུས་མི་འོང་སྟེ་གུས་པས་སོསོ། །དེ་ཡང་དར་ཅིག་གིས་མི་འོང་སྟེ། ཡུན་རིང་
བ་དང་བྱ་བ་ངན་པས་བར་དུ་བཅད་ན་མི་འོང་བས། གྲོགས་བཟང་པོ་དང་
འགྲོགས་ལ་བསམ། གྲོགས་དེ་ཡང་དགེ་བའི་བཤེས་གཉེན་དུ་གྱུར་པ་ཅིག་
དང་འགྲོགས་ལ་བསམ། དེ་ཡང་རྒྱུད་ལ་ཆོས་སྐྱེ་བ་དང་མཐུན་པའི་གནས་སུ་
བསྡད་ལ་བསམ། དེ་ལྟར་སྒོམ་པའི་མཐུན་རྐྱེན་ཚང་ཞིང་འགལ་རྐྱེན་སྤངས་
ཏེ་བསམས་ན་རྒྱུད་དང་ཆོས་འདྲེས་པ་ཡིན་གྱིས། དེ་ལས་བཟློག་པར་་་་་
བསམས་ཀྱང་རྒྱུད་དང་ཆོས་འདྲེ་བ་མ་ཡིན་ཏེ། འདྲེས་ཁྱེར་བ་ཅིག་ལས་མི་
འོང་གསུང་། 3གཞན་ཡང་ཚོགས་བསགས་པའི་རྒྱུད་ལ་ཆོས་སྐྱེ་བ་ཡིན་པས།
བྱང་ཆུབ་སེམས་ཀྱིས་འཕངས་པའི་ཚོགས་སྣ་ཚོགས་ནས་བསག །འབྱོར་བ་
ཡོད་ན་དཀོན་མཆོག་མཆོད་པ་དང་དགེ་འདུན་ལ་བསྙེན་བཀུར་རྒྱ་ཆེན་བྱ།
དེ་ཡང་མེད་ན་བཞི་སྡེ་ཡན་ཆད་ལ་བྱ་དེ་ཡང་མེད་ན་ཚ་ཚ་དང་གཏོར་མ་་
དང་། ཆོས་སྤྱོད་བཅུ་ལ་སོགས་པ་ཐབས་ཚུལ་ཀུན་གྱིས་ཚོགས་གས་བསགས་ན།
རྒྱུད་དང་ཆོས་འདྲེ་བའི་ཐབས་ཡིན་ནོ། འོ་ན་རྒྱུད་དང་ཆོས་འདྲེས་པའི་་་་་
མཚན་ཉིད་ཅི་ལྟ་བུ་ཞིག་ཡིན་ཞེ་ན། རང་གི་རྒྱུད་ལ་བསྐྱེད་བྱུང་བ་སྟེ། དད་པ་
དང་བྱང་ཆུབ་ཀྱི་སེམས་ལ་སོགས་པ་སྔ་མ་བས་ཇེ་ཆེ་ཇེ་འཕེལ་དུ་སོང་བས།
髁·411·

ཇོ་བོ་ལྷ་འབྲི་སྒང་པས་མཛད།
སྔ་མ་ངན་ཤོས་རེ་རེ་བརྗེས་ནས། ཕྱི་མ་ཁྱད་པར་ཅན་རེ་རེ་སྐྱེས་པས། ལམ་སྔ་
རིམ་གྱིས་བགྲོད་ནས། ཐ་མ་སངས་རྒྱས་ཀྱི་སའི་བར་དུ་སག་གིས་འགྲོ་བ་ཡིན་
པས་ན།། རྒྱུད་དང་ཆོས་གཉིས་འདྲེ་བའི་ཐབས་དང་། འདྲེས་པའི་མཚན་ཉིད་
དེ་ལྟར་ཤེས་པར་བྱས་ལ་འབད་དོ་གསུང་།
༈ དེ་ཡན་ཆད་ཀྱིས་ཐེག་པ་ཆེན་པོའི་ཆོས་བསྒྲུབ་པའི་མཐུན་རྐྱེན་གསུང་་
ནས། ད་ནི་འགལ་རྐྱེན་བར་ཆད་སྤོང་བར་སྟོན་པ་ལས། དང་པོ་སྡིག་པ་མ་
སྦྱངས་ན་ཡོན་ཏན་གང་ཡང་མི་སྐྱེ་བས། དེ་སྦྱོང་བར་སྟོན་པ་ནི། སྡིག་པ་
རླབས་ཆེན་རྒྱུད་ལ་ཡོད་ན། །དགེ་ཆོས་རྒྱུད་ལ་སྐྱེ་བའི་གེགས་བྱེད། །མྱོང་ངེས་
བྱེད་ངེས་ཁྱད་པར་དུ་ཡང་། །དེ་བས་སྟོབས་བཞིས་མྱུར་དུ་ཟད་བྱ། །གཉེན་པོ་
སྤྱོད་པ་ཁྱད་པར་དུ་ཡང་། །དེ་ཉིད་ཟད་བྱའི་ཆེད་དུ་དམིགས་བྱ། །སྦྱོང་བྱེད་
རྟེན་ནི་དབྱིབས་དེ་ཉིད་དམ། །ཡང་ན་གོས་དཀར་བགོས་པས་ཀྱང་རུང་། །
དབྱིབས་དེ་ཉིད་ན་ས་ནས་ཕྱིར་བསྡམ། །མཚན་མ་མ་བྱུང་བར་དུ་བཤགས་བྱ།
མཚན་མ་རྣལ་མ་བྱུང་བར་གྱུར་ན། །རང་གི་ཕྱོགས་ནས་དེ་ཉིད་སོར་ཆུད། །
གཞན་གྱི་ངོས་ནས་བཅས་པ་ཇི་བཞིན། །དད་རྩ་བྱང་ཆུབ་སེམས་ཤིག་ཡོད་
ན། །རྩ་བའི་ལྟུང་བ་བཞི་ཀ་བྱུང་ཡང་། །སྟོབས་བཞིས་ཟད་པར་བྱ་ལ་ཚེགས་
མེད། །།དེ་མེད་ཟད་པར་བྱ་བ་ཐབས་རྔུགས། །དེ་སྦྱོང་དུས་ན་གཞན་དང་མི་
བསྟུན། །ཞེས་གསུངས་སོ། །དེ་ཡང་འོ་སྐོལ་གྱི་རྒྱུད་ལ་ཕམ་པའམ། མཚམས་
མེད་ལྟ་བུའི་སྡིག་པ་རླབས་པོ་ཆེ་ཡོད་ན། དད་པ་དང་བྱང་ཆུབ་ཀྱི་སེམས་ལ་
སོགས་པའི་དགེ་བའམ། ཆོས་རྒྱུད་ལ་སྐྱེ་བའི་གེགས་བྱེད་ལ། ཤི་ནས་ངན་སོང་
དུ་སྐྱེ་བས་ན་སྡིག་པ་སྦྱོང་བ་གལ་ཆེ་གསུང་། གེགས་ཅི་ལྟར་བྱེད་ན། འཕགས་
པ་ལམ་ཆུང་བས་གདམས་ངག་མེད་པར་འདུ་ཤེས་མེད་པའི་སྙོམས་འཇུག་་
བསྒོམས་ཤིང་། ཕག་པ་ཅིག་ཁ་སུབ་བྱས་པའི་ལས་ཀྱིས་སྲིད་པ་ཐ་མའི་དུས་
ནའང་ཚིག་འཛིན་པ་དང་དོན་རྒྱུད་ལ་སྐྱེ་བ་གཉིས་ཀའི་བར་ཆད་དུ་གྱུར།
412.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བཅོམ་ལྡན་འདས་ཀྱིས་མཁྱེན་ནས་སྒྲིབ་པ་སྦྱོང་དུ་བཅུག །ཞར་ལ་རྡུལ་སྤང་
དྲི་མ་སྤང་བྱ་བའི་ཚིག་གཉིས་པོ་དེ་སློབ་ཏུ་བཅུག་པས་ཟླ་བ་གསུམ་དེར་རང་
མ་ཟིན་པ་ལ། ཕྱིས་སྒྲིབ་པ་དག་ནས་རྡུལ་འདི་ཕྱིའི་རྡུལ་ལ་མི་ཟེར། ནང་གི་
འདོད་ཆགས་ལ་སོགས་པ་ལ་ཟེར་བར་རིག་ནས་བསྒོམས་པས། མོད་ལ་དགྲ་
བཅོམ་པར་གྱུར་པ་ལྟ་བུ་སྟེ། འདིས་གང་ཟག་གི་དྲོད་གཟུང་དུ་མི་བཏུབ་པའི་
ཁུངས་སུ་ཡང་བཏུབ་གསུང་། ཁྱད་པར་དུ་མྱོང་ངེས་བྱེད་ངེས་ཀྱི་ལས་ཡོད་ན
གེགས་བྱེད་པས་སྟོབས་བཞིས་མྱུར་དུ་ཟད་པར་བྱ་བ་གལ་ཆེ་གསུང་། དེ་ཡང་
ཉན་ཐོས་སྡེ་པས་སྟོབས་བཞི་བྱ་བ་མི་འཐད་དེ། མྱོང་ངེས་བྱེད་ངེས་གཉིས་
ཀྱིས་ངེས་པར་འབྲས་བུ་འབྱིན་པར་འདོད་དེ། རྒྱལ་པོ་ཨུ་ཏྲ་ཡ་ནའི་གཏམ་
རྒྱུད་དང་། འཕགས་པ་འཆར་ཀ་དང༌། རྒྱལ་པོ་མ་སྐྱེས་དགྲ་དང་། རྒྱལ་པོ་
གཟུགས་ཅན་སྙིང་པོ་དང་། རྒྱལ་པོ་འཕགས་སྐྱེས་པོས་ཤཱཀྱ་རྣམས་བསད་
པའི་གཏམ་རྒྱུད་དང་། བཙུན་མོ་སྔོ་བསངས་ཅན་འཁོར་ལྔ་བརྒྱ་དང་བཅས་
པ་མེའི་ནང་དུ་ཤི་བ་དང་། མི་ནག་པོའི་གསུས་པ་ལ་མདུང་ཐུང་བརྒྱབ་པའི་
རྣམ་པར་སྨིན་པ་མྱོང་བར་གསུངས་པས་ན་ལས་ཆུད་མི་ཟ་སྟེ་མདོ་ནས་ཀྱང་།
ལས་ཀྱི་རྣམ་པར་སྨིན་པ་ནི་མ་གཏོགས་སོ། །ཞེས་གསུངས་པ་དང་། ཡང་།
ལུས་ཅན་དག་གིས་ལས་རྣམས་ནི། །བསྐལ་པ་བརྒྱར་ཡང་ཆུད་མི་ཟ། །ཚོགས་
ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། །ཞེས་
གསུངས་པ་ན། ལས་བསྲབས་པ་ཙམ་ལས་མ་གཏོགས་པ་རྩ་བ་ནས་མི་འཛད་
པར་གསུངས་པ་ཡིན་པ་ལ། ཐེག་པ་ཆེན་པོ་པས་ཟད་པར་འདོད་པས་ན།
ཐེག་པ་ཆེན་པོ་སངས་རྒྱས་ཀྱི་བཀའ་མ་ཡིན་ཟེར་བ་ལ། ཐེག་པ་ཆེན་པོ་བ་ན་
རེ། དེ་ལྟར་གསུངས་པ་དེ་སྟོབས་བཞི་མ་ཚང་བའམ། གཉེན་པོས་མ་བཅོམ་
པའམ། ལས་མཐུ་ནུས་པ་ཐོགས་མེད་རྣམ་སྨིན་འབྱིན་ཁ་མ་བཟློག་པར་མི་
ནུས་པ་ལ་དགོངས་པ་ཡིན། དེ་མ་ཡིན་པ་ལ་སྟོབས་བཞིས་སྦྱངས་ན། མི་
413

ཇོ་བོ་ལྷ་འབྲི་སྒང་པས་མཛད།  ོ་
འདག་པ་གང་ཡང་མེད་དེ། མི་མཐུན་པའི་ཕྱོགས་འཇོམས་པ་ལ་སྟོབས་བཞི་
དང་ལྡན་པས་སྟོབས་ཟེར་བ་ཡིན་པས། སྔོན་དགེ་སློང་གྲོང་དུ་བསོད་སྙོམས་
ལ་ཕྱིན་པས། ཕམ་པ་བྱུང་ནས་འཆབ་སེམས་ནི་ཡེ་མ་སྐྱེས་པར་ང་ནི་ཉམས་
པའོ་ཞེས་སྒྲོགས་ཤིང་བྱུང་ནས། མཉན་ཡོད་ཀྱི་ཐེམ་པ་ལ་འགྱེལ་ནས་འདུག་
པ་ལ། བཅོམ་ལྡན་འདས་ཀྱི་ཞལ་ནས། དགེ་སློང་ཁྱོད་མ་འཇིགས་ཤིག་ང་ལ་
སྟོབས་བཞི་ཞེས་བྱ་བའི་ཆོས་ཀྱི་རྣམ་གྲངས་ཡོད་དོ་ཞེས་གསུངས་ནས་སྟོབས་
བཞི་གསུངས་པ་ཡིན་པས། རང་ཅག་ཐམས་ཅད་དེ་རིང་ནས་སྟོབས་བཞིའི་
སྒོར་ཞུགས་ནས་སྡིག་པ་སྦྱོང་དགོས་པ་ཡིན་གསུང་། དེ་སྐད་བྱས་ན་འོ་སྐོལ་
གྱི་རྟོག་པ་ལ། དེ་སྡིག་པོ་ཆེ་ཚན་ཅིག་དེ་ལྟར་བྱེད་པ་ཡིན་གྱི། ངས་སྡིག་ཙམ་
ནི་མ་བྱས་སྙམ་པ་བྱེད་དེ། རང་ཅག་གི་རྒྱུད་ལ་ཡོན་ཏན་གང་ཡང་སྐྱེར་མི་
བཏུབ་པ་འདུག་པ་གསུང་། ཕ་མ་ཤི་བའི་དྭ་ཕྲུག་རྣམས་ཆུང་ངུའི་དུས་སུ་ཀ་
ཅ་ཡོ་ཁུ་བོས་ཁྱེར་བས། ཕྱིས་བྱིས་པ་ཆེར་སྐྱེས་ནས། ཁུ་བོས་ངེད་ཁུ་ཚན་ལ་མི་
མཐུན་པའི་རྒྱུ་ཅི་ཡང་མེད་དོ་བྱས་པས། ཚ་བོ་ཤེས་ཨ་ཁུ་ལ་ངས་ཅི་མ་ཆགས་
ཟེར་ནས། དེ་རང་དུ་མི་མཐུན་པའི་གཞི་ཏར་གྱིས་ཚུགས་པ་བཞིན་དུ། འོ་
སྐོལ་གྱིས་འཁོར་བ་ཐོག་མ་མེད་པ་ནས་སྡིག་པ་ལ་ཅི་མ་བྱས་ཟེར་བ་བཞིན་་་་
དུ་འདུག་པ་ཡིན་གསུང་། ཚེ་འདི་རང་ལ་ཡང་བསྟན་པའི་སྒོར་མ་ཞུགས་པའི་
དུས་ན་ནམ་ཡང་བྱ་རྒྱུ་སྡིག་པ་ལས་མེད་པ་བཞིན་དུ་འདུག་སྟེ། ཆོས་སྒོར་
ཞུགས་ནས་ཀྱང་ཁས་བླངས་ཆེ་ལ་ཉམས་བླངས་ཆུང་བས། ཚུལ་ཁྲིམས་ཀྱང་
ལུག་ཤིང་གསེབ་ཏུ་བཏང་བ་ལྟར་ཁ་རལ་སྣ་ཟགས། ཕྱི་ཕྱི་བདར་བདར་ནས་
ཆོས་དང་གཉིས་པོ་ཞུ་ཐུག་བྱེད་དུ་སོང་ཙ་ན། གླེགས་ཤིང་ཀྲོགས་ཀྱིས་འགྲོ་
བར་འདུག །གཞན་ཡང་ཞིང་ཁྱད་པར་ཅན་ལ་བརྟེན་པའི་སྡིག་བླ་མ་རྣམས་
ལ་མ་གུས་པ་དང་། དཀོན་མཆོག་ལ་མ་གུས་པ་དང་། དཀོར་ལ་འབགས་པ་
དང་། དགེ་འདུན་ལ་དགྲར་བཟུང་བ་དང་། ཟངས་ཁ་གཅིག་ཏུ་འདུས་པ་
·414.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཀུན་ཀྱང་། ཕན་ཚུན་གྲི་རེ་མ་བརྗེས་ཙམ་དུ་བྱས་ནས་ཐེག་པ་ཆེན་པོའི་གང་
ཟག་ལ་རྨ་ཕྱུང་བ་དང་། མཚམས་མེད་དང་ཉེ་བའི་མཚམས་མེད་ལ་སོགས་པ་
དཔག་ཏུ་མེད་པ་བྱས་ཏེ། སྤང་ཀོང་འདོན་པ་བཞིན་དུ་ལ་ལས་ནི་མཚམས་
མེད་པ་ལྔ་བགྱིས། ལ་ལས་ནི་རྩ་བའི་ལྟུང་བ་བཞི་བགྱིས། ལ་ལས་ནི་མི་དགེ་བ
བཅུ་བགྱིས་པ་ཤ་སྟག་ཏུ་སོང་། ད་རེས་མི་ལུས་ཐོབ། སངས་རྒྱས་ཀྱི་བསྟན་པ་
དང་ཕྲད་བསྟན་པའི་སྒོར་ཞུགས། བླ་མ་དམ་པ་བསྟེན་པའི་དུས་ན་ཡང་འདི་
འདྲ་ན། སྐྱེ་བ་གཞན་དུ་སྐྱེས་ནས་སྡིག་པ་ལ་ཉེས་དམིགས་རང་དུ་ཡེ་མ་་་་་་
མཐོང་བའི་དུས་ན་བྱ་རྒྱུ་སྡིག་པ་ལས་མེད་པ་ཅི་ཡང་བྱས་ཏེ་མཚམས་མེད་པ་
དང་རྩ་བའི་ལྟུང་བའི་དངོས་གཞིའི་ལས་དེ་དག་མེད་པ་ཡིན། དེ་ཡོད་ན་
འདིར་མི་སྐྱེ་བ་ཡིན། .གཞན་ཐམས་ཅད་དངོས་དང་བསྐྱེད་དུ་བཅས་པ་ཡོད།
དམྱལ་བ་ལ་སོགས་པ་མི་ཁོམ་པའི་གནས་རྣམས་སུ་སྐྱེ་བའི་རྒྱུ་ལ་བལྟས་ན།
ཕྱུག་པོའི་བང་མཛོད་ལ་བྱ་བ་བཞིན་དུ། རེ་རེ་བཞིན་ཡང་དེ་གཅིག་པུ་་་་་
བསགས་པ་འདྲ་བ་འོ་སྐོལ་གྱི་རྒྱུད་ལ་ཡོད་པས། དེ་མ་སྦྱངས་ན་ངེས་པར་དེ་
དག་ཏུ་སྐྱེ་བར་འགྱུར་བས། སྟོབས་རྣམས་པ་བཞིའི་སྒོ་ནས་འདག་ངེས་སུ་
སྦྱོང་། དེ་ཡང་ཚན་ཅིག་གི་སྙམ་པ་ལ། ང་རྒས་ནས་ལོང་མེད་སྙམ་པ་བྱེད་དེ།
ཨིགས་ཀྱིས་མ་སོང་བའི་གོང་དུ་གླགས་བག་ཙམ་ཡོད་པ་ཡིན་ཏེ། ཟླ་བ་གཅིག་
གི་ནང་དུ་ལ་འདར་བཏུབ་པ་ཡིན་གསུང་། དེ་བས་ན་ད་རེས་སྦྱོང་དགོས་
པས། རང་ཅག་གི་རྒྱུད་ལ་མི་ཁོམ་པ་དང་ངན་སོང་དུ་སྐྱེས་ནས་སྡུག་བསྔལ་
མྱོང་ངེས་པའི་ལས་དང་། དེ་དག་ཏུ་སྐྱེ་བའི་རྒྱུ་མཚམས་མེད་པ་ལ་སོགས་པ།
བྱེད་ངེས་པའི་ལས་ཡོད་པ་རྣམས་མྱུར་དུ་སྟོབས་བཞིས་ཟད་པར་བྱེད་དགོས་
གསུང་། གཉེན་པོ་ཀུན་ཏུ་སྤྱོད་པའི་སྟོབས་ནི། དགེ་བ་གང་བྱེད་ཀྱང་རང་
གིས་སྡིག་བྱས་པ་ཡིད་ལ་གང་བཅགས་པ་དེ་ཉིད་ཟད་པར་བྱ་བའི་ཕྱིར་་་་
དམིགས་ལ་བྱ། དེ་ཡང་བསླབ་བཏུས་ནས་དྲུག་ཙམ་གསུངས་ཀྱང་། གང་བྱས་
415.

ཇོ་བོ་ལྷ་འབྲི་སྒང་པས་མཛད།
པའི་གཉེན་པོར་སྒོས་སུ་འབད་དགོས་ཏེ། དཔེར་ན་ནད་ཀྱི་གཉེན་པོར་སྨན་
བསྟེན་དགོས་བྱ་བའི་སྤྱི་དེ་ཙམ་གྱིས་མི་འོང་། ནད་གང་ལ་གང་འགྲོ་བའི་
གཉེན་པོ་བསྟེན་དགོས་པ་བཞིན་དུ་སྡིག་སྦྱོང་བ་ཡང་། ས་གང་ལ་བུབ་པ་དེ་
ཉིད་ལ་བརྟེན་ནས་ལྡང་དགོས་པ་ཡིན་གསུང་། སྡིག་པ་སྦྱོང་བར་བྱེད་པའི་
རྟེན་ནི། པོ་ཏོ་པའི་ཞལ་ནས། རབ་ཏུ་བྱུང་བའི་དབྱིབས་དེ་ཉིད་རང་ལ་
བརྟེན་ནས། དགེ་སློང་ཡིན་ན་དགེ་སློང་དགེ་ཚུལ་གཉིས་ཀྱི་བར་དུ་བསྡད་
ནས་སྦྱོང་དགོས་པ་ཡིན་གསུང་། དེ་ཡང་དགེ་བཤེས་སྟོན་པའི་ཞལ་ནས། སོ་
སོར་ཐར་པ་ལ་བསྐྱར་བྱ་བ་མེད། བསྐྱར་ན་བུབ་པ་ལས་སས་གནོན་པ་ཡིན།
འོ་ན་ཅི་ལྟར་བྱེད་ན། ཕྱིན་ཆད་སྒོག་པ་ཆེ་ཟོས་ཆུང་ཟོས་འདྲ་མི་ཟེར་བས་
འཕྲོ་བད་ཀྱིས་བཅད་ནས། སྔ་མ་བས་ཀྱང་དག་པར་བསྲུང་དགོས་པ་ཡིན་
གསུང་། སློབ་དཔོན་ཐོགས་མེད་ཀྱིས་གོས་དཀར་པོར་ཁྲེལ་གྱིས་བཏང་སྟེ།
དགེ་བསྙེན་གྱི་ཆ་ལུགས་སུ་བྱས་ནས་དགེ་བསྙེན་གྱི་སྡོམ་པ་བླངས། དེ་ནས་
བྱང་ཆུབ་ཏུ་སེམས་བསྐྱེད་ནས་སྦྱོང་དགོས་པ་ཡིན་གསུང་། དགེ་བཤེས་ཡ་
གད་པས་སྤྱན་སྔ་ལ། དགེ་སློང་རྩ་ལྷུང་བྱུང་ནས་སྟོབས་བཞིས་སྦྱོང་བའི་དུས་
ན། གྲལ་སོར་བསྡད་དུ་རུང་ངམ་མི་རུང་ཞུས་པས། ཇོ་བོ་སྟོན་པ་དེ་ལྟ་བུ་ནི་
ཐ་མལ་པ་རྣམས་དང་འདྲེར་མི་རུང་། མཚམས་བད་ཀྱིས་བཅད་ནས་སྦྱོང་
དགོས་པ་ཡིན། དཔེར་ན་རྐང་པ་མི་གཙང་བས་གོས་པ་དེ་མ་བཀྲུས་ཀྱི་བར་
དུ་སྟན་བཟང་པོའི་སྟེང་དུ་བསྡད་དུ་མི་བཏུབ་པ་དང་འདྲ་གསུང་སྐད། སྡིག་
པ་དག་ཀའི་མཚན་མ་རྣལ་མར་བྱུང་ན་ནི། པོ་ཏོ་པའི་ཞལ་ནས། རང་གི་
ཕྱོགས་ནས་དེ་སོར་ཆུད་པ་ཡིན་པས་སྔར་གྱི་མ་ཉམས་པ་དང་འདྲ་ལ། གཞན་
གྱི་ཕྱོགས་ནས་བཅས་པ་ཇི་བཞིན་ཡིན་པས་བསླབ་པ་བྱིན་པ་དང་འདྲ་བར་་་
བྱ་སྟེ། ད་རུང་དགེ་སློང་དང་དགེ་ཚུལ་གྱི་བར་དུ་སྡོད་དགོས་གསུང་། སྤྱན་སྔ་
བའི་ཞལ་ནས། རང་གཞན་ཐམས་ཅད་ལ་རང་བཞིན་དུ་གནས་པ་རང་དུ་
·416.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སོང་བ་ཡིན་པས་ཐ་མལ་པ་རྣམས་དང་འདྲེར་རུང་གསུང་བ་ལ།ཡ་གད་པའི་
ཞལ་ནས། དགེ་སློང་དྷརྨ་སིང་ཧའི་གཏམ་རྒྱུད་བཞིན་དུ་བྱས་ན། དགེ་བཤེས་
སྤྱན་སྔས་གསུངས་པ་བཞིན་བཏུབ་བམ་སྙམ་པར་གདའ་གསུང་། འོ་ན་སྡིག་
པ་དག་པའི་མཚན་མ་ཅི་ལྟ་བུ་ཡིན་སྙམ་ན། སྐུལ་བྱེད་ཀྱིས་ཞུས་པའི་མདོ་
ནས། མི་གཙང་བ་སྐྱུག་པ་དང་། ཁྲུས་བྱེད་པ་དང་། ཞོ་དང་འོ་མ་འཐུང་བ་ལ་
སོགས་པ་གསུངས་པ་ལྟ་བུ་ཡིན་གསུང་། དགེ་བཤེས་སྟོན་པའི་ཞལ་ནས། སྡིག
པ་དག་པའི་མཚན་མ་བྱུང་ནས། ད་རུང་མ་དག་གམ་སྙམ་ནས་འགྱོད་པ་སྐྱེས་
ནས་སྦྱོང་ཚུལ་སྟོན་ན། གཉེན་པོ་ལ་ཐེ་ཚོམ་ཟོས་པ་ཡིན་པས། སྡིག་པ་སྔ་མ་
བས་ཀྱང་ཆེ་བ་ཞིག་འོང་བ་ཡིན་གསུང་། དེ་བས་ན་ཆོས་བྱ་བ་ཞུ་འཁྱམས་ཀྱི་
མཚམས་སུ་སྐྱེལ་བ་ཡིན། སྡིག་སྦྱངས་པས་མི་འདག་ན། ཡོང་བར་རང་ཅི་ཆ་
བྱ་བར་འགྲོ་བ་ཡིན་ཏེ། སྡིག་འོང་བར་ཡང་བཅོམ་ལྡན་འདས་ཀྱིས་གསུངས།
འདག་པར་ཡང་གསུངས་པ་ཡིན་པས། དག་པའི་མཚན་མ་བྱུང་ནས་དག་
པར་རང་དུ་བྱེད་དགོས་ཡིན། དེ་ནས་གཉེན་པོ་བསྟེན་པ་ཡང་སྡིག་པ་སྦྱོང་
བའི་ཆེད་དུ་མི་བྱ་བར། བསོད་ནམས་བསག་པའི་ཆེད་དུ་བྱ་གསུང་། སྤྱིར་
སྡིག་པ་བྱས་པ་ལ་འགྱོད་ནས་ཡང་དང་ཡང་དུ་བཤགས་པ་བྱེད་ལ། ཕྱིན་ཆད་
སྡིག་པ་སྲོག་ལ་བབ་ཀྱང་མི་བྱེད་པར་བསྡམས་ནས། ལྷ་དཀོན་མཆོག་གསུམ་
གྱི་ཡོན་ཏན་ལ་ཡིད་ཆེས་པའི་དད་པས་སྐྱབས་སུ་ལེགས་པར་གསོལ་ནས།
བྱམས་པ་དང་སྙིང་རྗེའི་ཚན་གྱིས་ཕུལ་ནས། བྱང་ཆུབ་ཏུ་སེམས་བསྐྱེད་དེ་
རྟེན་གྱི་སྟོབས་བརྟན་པར་བྱས་ནས། དེས་འཕངས་པའི་དགེ་བའི་ལས་ཐམས་
ཅད་ལ་ཞུགས་པས། རྩ་བའི་ལྟུང་བ་བཞི་ཀ་བྱུང་ཡང་ཟད་པར་བྱ་བ་ལ་་་་
ཚེགས་མེད་གསུང་། ཇོ་བོའི་ཞལ་ནས། རྩ་ལྟུང་དང་མཚམས་མེད་གཉིས་
དམྱལ་བར་སྐྱེ་བ་ལ་ཁྱད་མེད། སྦྱོང་ན་མཚམས་མེད་དཀའ་གསུང་སྐད་དེ། དེ་
ཡང་སྟོབས་བཞིས་འདག་གསུང༌། དད་པའི་རྩ་བ་བརྟན་པ་དང་། བྱང་ཆུབ་
·417·

= ཇོ་བོ་ལྷ་འབྲི་སྒང་པས་མཛད།
སེམས་གཉིས་མེད་ན་ཟད་པར་བྱ་བའི་ཐབས་མེད་གསུངས་པ་ལ་ཡ་གད་
པའི་ཞལ་ནས། བྱང་ཆུབ་ཀྱི་སེམས་བརྟན་པོ་མེད་ཀྱང་། སྡིག་པ་ལ་འགྱོད་
ཅིང་བཤགས་ཏེ། ཕྱིད་ཆད་བསྡམས་ནས་གཉེན་པོ་བསྟེན་པས། མཚམས་
མེད་པའི་ལས་བྱས་ཀྱང་འབྱང་བའི་གཏམ་རྒྱུད་ཐེག་པ་ཆུང་ངུའི་ལུང་ལས་་་་་
གསུངས་ཏེ། དམ་པའི་ཆོས་འདུལ་བ་ནས། བདེ་བྱེད་ཀྱིས་མ་བསད་པས་
འགྱོད་ནས་རབ་ཏུ་བྱུང་སྟེ་བརྩོན་འགྲུས་དྲག་བོ་བྱས་པས། གཞན་དག་ངོ་
མཚར་སྐྱེས་ནས། ལེགས་སོ་བྱས་པས་ཁོ་ན་རེ་ང་དང་ཁྱེད་མི་འདྲ། ངས་མ་
བསད་པས་འདི་ལྟར་བྱེད་དགོས་ཟེར་ནས། བཅོམ་ལྡན་འདས་ལ་གསོལ་པས
དེ་ལ་སྡོམ་པ་མེད་པས་ཕྱིར་བསྙིལ་ཅིག་གསུངས་ནས་ཕྱིར་བསྙིལ་པ་དང་།
དེའི་རྟོགས་པ་ལ། ད་ང་གྲོང་ཡུལ་དུ་སོང་ནས་སྡིག་པ་བྱ་བར་མི་རིགས་པས།
ངས་གནས་གཅིག་བཟུང་ལ་གློ་བུར་དུ་འོངས་པ་རྣམས་ལ་མགྲོན་བྱ་སྙམ་
ནས། དེ་ལྟར་བྱས་པས་མཁན་བུ་ཡང་མང་དུ་ཡོད་ལ། མཁན་བུ་དགྲ་བཅོམ་
པ་ཞིག་ཀྱང་ཡོད་པ་དང་། ་ལྟ་བུའི་སྒོ་ནས་སྡིག་པ་སྦྱངས་ནས་ལན་གཅིག་
ན་བའི་ཚོགས་གསོག་ཏུ། དགེ་འདུན་ལ་བསྲོ་ཁང་གི་བསྙེན་བཀུར་བྱས་པ་ལ།
དེས་ཀྱང་མ་བཟློག་པར་ཤི་ནས། རེ་ཞིག་ལས་མི་སླུ་བ་ཙམ་དུ་མནར་མེད་དུ་
སྐྱེས་པ་དང་། བག་ཆགས་ཀྱིས་བསྲོ་ཁང་གི་སྣང་བ་བྱུང་ནས། བསྲོ་ཁང་
ཆེ་བྱས་པས་དམྱལ་དཔོན་ན་རེ། བསྲོ་ཁང་བྱ་བ་འདིར་འོང་ངམ་ཟེར་ནས།
མགོར་ཐོ་བ་བརྒྱབ་པས་ཚེ་འཕོས་ནས། ལྷར་སྐྱེས་པ་ལ་རང་གི་མཁན་བུ་དགྲ་
བཅོམ་པ་དེས་ཆོས་སྟོན་གསོལ་བའི་དུས་ན། དགའ་བ་དང་མི་དགའ་བའི་
མཚན་མ་གཉིས་སུ་བྱུང་ནས་དྲིས་པ་ལས་བྱུང་བའི་གཏམ་རྒྱུད་གསུང༌། དེ་
ལྟར་སྡིག་སྦྱོང་བའི་དུས་ན་གཞན་དང་མི་བསྟུན་པ་ནི་སྤྱན་སྔས་གསུངས་་་་་་་
པས་སོ། །དེས་སྟོབས་བཞིའི་བཤད་པའི་གོ་རིམ་གསུངས་ནས། ད་ནི་ལག་ཏུ་
ལེན་པའི་རིམ་པ་སྟོན་པ་ནི། སྟོབས་བཞིའི་ལག་ལེན་གོ་རིམས་ཉིད་ནི། །དང་
418.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པོར་སུན་འབྱིན་དེ་ནས་སོ་ཆུད། །དེ་ནས་རྟེན་ཏེ་དེ་ནས་གཉེན་པོ། །དེ་ལལས་
གཞན་པ་བཤད་པའི་གོ་རིམས། །ཞེས་གསུངས་སོ། །དེ་ཡང་བསླབ་པ་ཀུན་
ལས་བཏུས་པའི་སྟོབས་བཞིའི་སྐབས་སུ། ཆོས་བཞི་བསྟན་པའི་མདོ་ནས་་་་་་
གསུངས་པ་དེ་བཤད་པའི་གོ་རིམས་ཡིན། ཉམས་སུ་ལེན་པའི་གོ་རིམས་ལ།
དང་པོ་སུན་འབྱིན་པའི་སྟོབས་འོང་བ་ཡིན་དོལ་པ་གསུངས་། དང་པོ་སྡིག་པ་
ལ་སྐྱོན་དུ་མཐོང་སྟེ་འགྱོད་པ་མེད་པར་བཤགས་པ་བྱེད་པ་མི་འོང་བས་འདི་་
ཉམས་ལ་ཡང་འཐད་གསུངས། དེ་ཡང་སུན་ཇི་ལྟར་འབྱིན་པ་ནི། དགེ་བཤེས་
སྟོན་པའི་ཞལ་ནས། ཁྱིམ་བུ་འདིའི་སྒོ་དང་རྭ་བ་འདིའི་ནང་དུ་སྲིད་དང་མི་
སྲིད་དེ་བརྒྱ་ལ་ཅིག་སྒོམ་པ་རིན་ཆེན་བླ་མ་ལྟ་བུ་ལ་ཕམ་པ་དང་པོ་བྱུང་བར་་
གྱུར་ན། དང་པོ་ར་སྒྲེང་གི་མཚམས་ནང་འདིར། ང་ནི་ཉམས་པའོ་བྱས་ནས་
སྒྲོག་པ་ཡིན། དེ་ནས་ཕོད་མདོ་དང་བྲག་རྒྱབ་དང་། རྒྱལ་ལྷ་ཁང་རྣམས་སུ་
རིམ་གྱིས་སྒྲོག་དགོས་པ་ཡིན།། དེ་མ་ནུས་ན་དགེ་སློང་བཞི་སྡེ་ཡན་ཆད་ཅིག་..
ལ་མཐོལ་དགོས་པ་ཡིན། དེ་ཡང་མ་ནུས་ན་རང་གི་བླ་མའི་སྤྱན་སྔར་མཐོལ་
དགོས་པ་ཡིན་གསུང་སྐད། དེ་ལྟར་བྱས་ནས་རང་གནོང་ཞིང་འགྱོད་པར་
གྱུར་པས། དེས་རང་གི་སྡིག་པ་མང་པོ་ཅིག་འཛད་པ་ཡིན་ཏེ། སུན་འབྱིན་
པའི་སྟོབས་ཡིན། དེས་ན་སྒོག་པ་ཆེ་ཟོས་ཆུང་ཟོས་འདྲ་མི་ཟེར་བར་སྔར་་་་་
བས་ཀྱང་དམ་པར་བསྲུང་དགོས་པ་ཡིན། ཕྱིན་ཆད་སྡོམ་པ་འདི་མེད་པར་
བཤགས་པ་བྱེད་པ་འདི་བརྫུན་ཡིན་པས་མི་འདག །ཕྱིན་ཆད་བསྡམས་ན་་་་་
སྡིག་པ་དེའི་སྐོར་དང་བཅས་པ་འདག་པར་སའི་སྙིང་པོའི་མདོ་ནས་གསུངས་
པ་དེ་ཡིན། འདུལ་བ་ནས་མཐོང་སྡོམ་འདྲི་བའི་དོན་ཡང་དེ་ཡིན་པས། ཕྱིན་
ཆད་སྡོམ་པ་གལ་ཆེ། དེ་ཡང་རྔམ་ཆེ་ཆེ་ནས་སྡོམ་དགོས་གསུང་། དེ་ནས་
དཀོན་མཆོག་གསུམ་གྱི་ཡོན་ཏན་ལ་ཡིད་ཆེས་པའི་སྒོ་ནས་སྐྱབས་སུ་སོང་སྟེ།
སེམས་ཅན་མ་བཟོད་ནས་བྱང་ཆུབ་ཏུ་སེམས་བསྐྱེད་པ་དེ་རྟེན་གྱི་སྟོབས་་་་་་་
*419.

ཇོ་བོ་ལྷ་འབྲི་སྒང་པས་མཛད། “
ཡིན། དེ་ནས་གཉེན་པོའི་སྟོབས་ལ། བསླབ་པ་ཀུན་ལས་བཏུས་པ་ཀུན་ནས།
མདོ་སྡེ་ཟབ་མོ་ལ་རིམ་གྲོ་བྱ་བ་ལ་སོགས་པ་རྣམ་གྲངས་དྲུག་ཏུ་བསྡུས་པ་་་་་་་
ཡང་གསུངས་ཏེ། མདོར་ན་དགེ་བའི་ལས་ཐམས་ཅད་ཡིན་པས། བྱང་་་་
ཆུབ་ཀྱི་སེམས་ཀྱིས་འཕངས་ཏེ་དཀར་པོའི་ཕྱོགས་མཐའ་དག་ལ་འབད་པར་་
བྱ་གསུང་། དེ་དག་ཀྱང་ཅར་གྱིས་བཅར་ནས་ལག་ཏུ་ལེན་ན། དང་པོ་དགེ་བ་
གང་བྱེད་ཀྱི་སྔོན་དུ། རང་གིས་སྔར་སྡིག་པ་བྱས་པ་རྣམས་ལ་རེ་མ་ལེགས་པ་
བྱས་སྙམ་དུ། དུག་འཐུངས་པ་ལྟ་བུའི་འགྱོད་པ་མང་དུ་བྱ། དེ་ནས་ད་ནི་སྲོག་
ལ་བབ་ཀྱང་སྡིག་པ་མི་བྱ་སྙམ་དུ་སྡོམ་པའི་བསམ་པ་བྱ། དེ་ནས་སྐྱབས་འགྲོ་
སེམས་བསྐྱེད་ཅིག་བྱས་ནས། དེས་འཕངས་པའི་དགེ་བ་གང་བྱེད་ཀྱང་གཉེན་
པོ་ཀུན་ཏུ་སྤྱོད་པའི་སྟོབས་སུ་འགྱུར་བ་ཡིན་ཏེ། ང་ཡི་གདམས་ངག་རྟ་རི་བ་
ཅིག་དེ་རིང་ཤོར་ཏེ་སོང་ཞེས་ཀུ་རེ་ཡང་གསུང་། དེ་ཡང་སྡིག་ཅན་རྣམས་ནི་
བདེ་སྐྱིད་ཆེ་བ་བཞིན་དུ་འདུག །ཆོས་བྱེད་པ་རྣམས་དེ་ལས་བཟློག་པ་བཞིན་
དུ་འདུག་པས་ཁ་ཅིག་སྙམ་ན། ཆོས་རང་མི་བདེན་ནམ་སྙམ་ནས་ཞུམ་སྟེ་ལོག་
ལྟ་སྐྱེ་ཉེན་ཆེ་བས་ན་ཞུམ་པ་སྤང་བར་སྟོན་པ་ནི། སངས་རྒྱས་བསྟན་པ་མར་
འགྲིབ་དུས་ན། །ནག་པོའི་ཕྱོགས་ལ་དགའ་བ་མཐུ་ཆེ། །དཀར་པོའི་ཕྱོགས་ལ་
དགའ་བ་མཐུ་ཉམས། །དེ་ཕྱིར་ཆོས་མིན་ཞུགས་པ་རྣམས་ལ། །ཕན་ཐོགས་
མང་ཞིང་ཚེ་རིང་གནོད་མེད། །ཆོས་ལ་ཞུགས་པ་དེ་ལས་ཟློག་པ། །རང་བཞིན་
ཡིན་པས་ཆོས་ཞུགས་མ་ཞུམ། །དགེ་བཤེས་སྟོན་པས་ངེད་ལ་དེ་གསུང་། །དེ་ལྟ་
བས་ན་གཉེན་པོར་དེ་བསམ། །ཞེས་གསུངས་སོ། །སྤྱིར་སངས་རྒྱས་ཀྱི་བསྟན་
པ་མར་འགྲིབ་ལ་བབ་པའི་དུས་སུ། ཆོས་ཉམས་པ་ཐམས་ཅད་ཡི་དྭགས་སུ་
སྐྱེས་པས། ནག་པོའི་ཕྱོགས་ལ་དགའ་བའི་བདུད་ལ་སོགས་པ་རྣམས་ནི་མཐུ་
ཆེར་སོང་། དཀར་པོའི་ཕྱོགས་ལ་དགའ་བའི་ཆོས་སྐྱོང་ལ་སོགས་པ་རྣམས་ནི།
ཞིང་ཁམས་ཆོས་དར་བ་རྣམས་སུ་སོང་བས་མཐུ་ཉམས་པ་བཞིན་དུ་སོང་
ད·420.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ནས། གང་ན་ཆོས་མ་ཡིན་པ་བྱེད་པ་རྣམས་ལ་ཕན་འདོགས་པ་ཡང་མང་ཚེ་
ཡང་རིང་། མི་དང་མི་མ་ཡིན་གྱིས་གནོད་པ་ཡང་མེད་ལ། ཆོས་ལ་ཞུགས་པ་
རྣམས་ལ་དེ་ལས་ཟློག་ནས་འོང་བ་དེ་རང་བཞིན་ནམ་ལུགས་ཡིན་པས། དེ་ལ་
ཆོས་བྱེད་པ་རྣམས་མ་ཞུམ་པར། མི་འདོད་པ་ཅི་བྱུང་ཡང་ལས་ངན་གྱི་འབྲས་
བུར་བསམ། བདེ་བ་དམ་དུམ་ཅི་བྱུང་ཡང༌། བླ་མ་དང་སངས་རྒྱས་ཀྱི་བྱིན་
རླབས་སུ་བསམས་ལ། སྡིག་པ་སྤོང་ཞིང་དགེ་བ་བསྒྲུབ་པ་ལ་བརྩོན་འགྲུས་
སྒྱིད་མ་ལུགས་པར་བརྩམ་པར་བྱའོ། །ཞེས་དགེ་བཤེས་སྟོན་པས་ངེད་ལ་ཞལ་
ཆེམས་སུ་དེ་སྐད་གསུངས་པས། རང་ཅག་ཀྱང་སྒྲུབ་པ་བྱེད་པའི་དུས་ན། ཞུམ་
པའི་ལོག་ལྟར་སྐྱེས་ན་གཉེན་པོ་དེ་བསམ་གསུང་། ཡང་རང་ཟང་ཟིང་གི་་
བསོད་ནམས་ཆུང་བས། ཞུམ་པ་སྤང་བར་སྟོན་པ་ནི། དབེན་ཆ་ཁྲ་བོར་
བཞུགས་པའི་ཚེ་ན། །བསོད་ནམས་ཆེ་དང་ཆུང་གི་ཁྱད་པར། །ཟང་ཟིང་མང་
དང་ཉུང་བས་མ་ཡིན། །རང་རྒྱུད་ཕྱིན་ཅི་མ་ལོག་ཤེས་པ། །སྐྱེད་དང་མི་སྐྱེད་
དེ་གཉིས་ཁྱད་ཡིན། །བླ་མས་བསྟན་བཞིན་རྒྱུད་ལ་བཏུབ་ན། །བསོད་ནམས་
དཔག་མེད་རྒྱུ་ལས་བྱུང་བས། །དཀའ་བས་འཚོ་ཡང་བསོད་ནམས་ཁྱད་
འཕགས། །ཟང་ཟིང་འཕེལ་ཡང་དེ་ལྟར་མིན་ན། །བསོད་ནམས་དག་ལས་
ཉམས་པར་ཤེས་བྱ། །དེ་གཉིས་ཕྱིན་ཅི་ལོག་ཏུ་སྨོན་ན། །རང་ལ་མ་བཏུབ་
རྟགས་སུ་ཤེས་གྱིས། །ཞེས་གསུངས་སོ། །དེ་ཡང་དབེན་ཚ་ཁྲ་བོ་ན་བཞུགས་
པའི་དུས་ན། ཡ་གད་པ་ཉིད་ཀྱིས་མཆོད་རྟེན་གྱི་ཞབས་སྡོམ་ཞུས་ནས། གོ་ཁ་
ན་བཞུགས་པའི་དུས་ན། དགེ་བཤེས་དེའི་ཞལ་ནས་འདི་གསུང་སྟེ། ད་ལྟ་
ཟང་ཟིང་མང་ན་བསོད་ནམས་ཆེ་ཟེར། དེ་མེད་ན་བསོད་ནམས་ཆུང་ཟེར་ཏེ།
བསོད་ནམས་ཆེ་ཆུང་གི་ཁྱད་ཟང་ཟིང་མང་ཉུང་མ་ཡིན། རང་གི་རྒྱུད་ལ་ཕྱིན་
ཅི་མ་ལོག་པའི་བློའམ་ཤེས་པ་སྐྱེ་ན་བསོད་ནམས་ཆེ་བ་ཡིན། དེ་མི་སྐྱེ་ན་ཆུང་
བ་ཡིན་པས། དང་པོ་སངས་རྒྱས་རྗེས་སུ་དྲན་པ་ནས་བདག་མེད་གཉིས་ཀྱི་
·421·

ཇོ་བོ་ལྷ་འབྲི་སྒང་པས་མཛད།
བར་དུ། བླ་མས་ཇི་སྐད་བསྟན་པ་བཞིན་དུ་རྒྱུད་ལ་ལམ་ལམ་སྐྱེར་བཏུབ་ན།
དེ་བསོད་ནམས་དཔག་ཏུ་མེད་པའི་རྒྱུ་ལས་བྱུང་བ་ཡིན་པས། འཚོ་བ་དཀའ་
སྟེ་ནང་ཟན་ནང་འཚོལ་ནུབ་ཟན་ནུབ་འཚོལ་བ་ཡིན་ཀྱང་། ཟང་ཟིང་ཆེ་བ་
རྣམས་ལས་བསོད་ནམས་ཁྱད་པར་དུ་འཕགས་ཤིང་ཆེ་བ་ཡིན་ཏེ། ཟང་ཟིང་
དེ་སྔ་མའི་སྦྱིན་པ་བག་ཙམ་བཏང་བའི་འབྲས་བུ་ཡིན། དེ་ཡོད་པས་སྦྱིན་པ་
བག་རེ་བཏང་དུ་ཡོད་དེ། སྦྱིན་པ་སྟོང་གསུམ་བཀང་ནས་རྒྱུན་མ་ཆད་པར་
གཏོང་བ་ལས། དངོས་པོ་དང་མཐུན་པའི་བློ་དར་ཅིག་སྐྱེས་ན་དེ་དགའ་བ་
ཡིན་གསུང་། དེ་ན་དད་པ་ལ་སོགས་པའི་ཆོས་རྒྱུད་ལ་སྐྱེར་མི་བཏུབ་པར།
བསྙེན་བཀུར་དང་ཟང་ཟིང་འཕེལ་ན། དེ་བསོད་ནམས་ཉམས་པར་ཤེས་པར་
བྱ་སྟེ། སྔར་གྱི་བསོད་ནམས་ནི་འབྲས་བུ་ཕྱུང་ནས་ཟད། ཕྱིས་མི་སོག་པས་
སྐྱིད་སྔོན་དུ་བཅུག་ནས་སྡུག་རྗེས་སུ་འབྲང་བ་ཡིན། དེ་ལྟར་ཡིན་པ་ལ་རང་
གི་ཆོས་བསམ་དུ་བཏུབ་པ་བས། ཟང་ཟིང་འཕེལ་བ་ལ་སྨོན་ན། རང་ལ་ཆོས་
མ་བཏུབ་སྟེ། ཕུགས་རུལ་པའི་རྟགས་སུ་ཤེས་པར་བྱ་གསུང་། དེ་བས་ན་
འདོད་པ་ཆུང་བ། ཆོག་ཤེས་པ། གསོ་སླ་བ་དགང་སླ་བ་གལ་ཆེ་བས། དགེ་
སློང་བྱེད་པའི་དུས་ན་ཡང་ཕ་གུའི་སྟེང་དུ་བཞག་ནས། ལས་ཀྱི་སློབ་དཔོན་
གྱིས་དང་པོར་གནས་རྣམས་བརྗོད་ཅིང་དབང་མེད་དུ་ཁས་ལེན་དུ་བཅུགས་་
ནས་རང་གི་ཀྱང་ཁས་བླངས་པ་ཡིན་པས་འདོད་པས་ཡིད་མ་འཕྲོག་པར་
བྱའོ་གསུང་ད་ནི་སྒྲུབ་པ་བྱེད་པའི་ཚེ་ཡོན་ཏན་རྒྱུད་ལ་མ་སྐྱེས་ན། ཞུམ་པ་
དང་ཐེ་ཚོམ་རྒྱུད་ལ་སྐྱེས་དོགས་ཡོད་པས་དེ་སྤང་བར་སྟོན་པ་ནི། དམ་པའི་
ཆོས་ཀྱིས་མི་སླུའི་མཚན་མ། །གསང་སྔགས་མཐུ་སོགས་མངོན་སུམ་མཐོང་བ། །
རྒྱུར་ཕྱས་ཆོས་རྣམས་ཀུན་ལ་བསྒྲེ་བས། །ཐེ་ཚོམ་མེད་པར་སྒྲུབ་པ་གཙོར་བྱ། །
མི་སླུའི་མཚན་མ་འཕྲལ་ལ་མཐོང་འགྱུར །ཞེས་གསུངས་སོ། །དེ་ཡང་བསྟན་
པ་མ་འགྲིབ་ཀྱི་དུས་སུ་སོང་བས། ཚན་ཅིག་གི་སྒྲུབ་པ་དང་དཔེ་མེད་དུ་བྱས་
422

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཀྱང་ཡོན་ཏན་མ་བྱུང་བས་ཞུམ་ནས་ལྡོག་ཉེན་ཡང་ཆེ་ལ། གདམས་ངག་ལ་ཐེ་
ཚོམ་སྐྱེ་བའི་དོགས་ཡོད་པས། དེའི་གཉེན་པོར་དམ་པའི་ཆོས་ཀྱིས་མི་སླུ་བར་
ཤེས་པར་བྱ་སྟེ། དེའི་རྟགས་དང་མཚན་མ་ཡང་ཚེ་འདི་རང་ལ་ཡིད་ཆེས་རྒྱུ་
མཚན་ཙམ་མེད་པར་བཟླས་པ་མག་མུག་རེ་བྱས་པས་ཀྱང་། མཛེ་སོས་པ་དང་
སེར་བ་ཟློག་པ་དང་། ནད་པ་འཆི་ཁ་མ་ལ་ཚོགས་གསོག་དང་། སྐྱབས་འགྲོ་རེ་
རེ་བྱས་པས་སངས་ཀྱིས་སོང་བ་ལ་སོགས་པ་སོ་སོ་རེ་རེ་ལ་ངེས་ཤེས་སམ་་
ཉམས་མྱོང་དུམ་རེ་མེད་པ་ནི་ཡེ་མེད་པས། དེས་ཡིད་ཆེས་པའི་རྒྱུ་བྱས་ལ་
ཆོས་ཐམས་ཅད་ལ་དེས་མགོ་བསྒྲེས་ནས་མཚོན་ལ། ཆོས་བྱས་པ་ལ་ཕན་ཡོན་
ཡོད་པ་ཐེ་ཚོམ་མེད་པར་འོང་ངེས་སྙམ་ཡིད་ཆེས་པར་བྱས་ལ་སྒྲུབ་པ་གཙོ་་་་་་
བོར་བྱ། དེ་ལྟར་བྱས་ན་ཆོས་བྱས་པའི་འབྲས་བུ་མི་སླུ་བའི་མཚན་མ་འཕྲལ་
ལ་མཐོང་བར་འགྱུར་གསུང་། ད་ནི་གནས་ལ་སོགས་པ་ལ་བག་མེད་པར་བྱས་
ན། གནོད་པར་འགྱུར་བས་དེ་སྤོང་བར་སྟོན་པ་ནི། ཐམས་ཅད་ཟ་ཞིང་ཐམས་
ཅད་འཐུང་བའི། །གདེང་ཐོབ་སེང་གེ་ལྟ་བུ་དག་ལ། །གནས་སོགས་གང་
དུའང་བཀག་པ་ཡོད་མིན། །དེ་ལས་གཞན་པའི་བློ་མཐུ་ཆུང་བས། །གནས་
སོགས་དག་ལ་གདམ་པར་བྱ་སྟེ། །མི་མིན་འདུག་པ་ལ་སོགས་གནས་པའི། །ས་
ཕྱོགས་དག་ཏུ་གནས་པར་མི་བྱ། །ཡུལ་གཅིག་མི་བསྡད་གནས་གཅིག་མི་་་་་
བཟུང་། །གྲོགས་དང་སྦྱིན་བདག་ཡུན་རིང་ཆད་མིན།།འཕྲལ་ཚོད་བཟུང་བས་
དེ་དག་ཀུན་བྱ། །མལ་བཅའ་འདོད་ལ་ཐག་རིང་ཟུག་རྡོའང་། །ཙོག་འདུག་མོ་
ནི་ཕ་ཕོང་སྟེང་དུའང་། །ཞེས་གསུང་སོ། །དེ་ཡང་གཙང་བཙོག་མེད་པར་
ཐམས་ཅད་ཟ་ཞིང་འཐུང་བ་ལུས་སེམས་ཀྱིས་ནུས་པ་ཡོངས་སུ་རྫོགས་པ་ནི།
དཔེར་ན་གཅན་གཟན་གྱི་རྒྱལ་པོ་སེང་གེ་དེ། ཐམས་ཅད་ཕར་ལ་སྐྲག་པར་
བྱེད་ལ། རང་ལ་ཚུར་ཅིག་ཀྱང་མི་ཚུགས་པ་ལྟར་བརྟན་པ་ཐོབ་པའི་གང་་་་་་
ཟག་རྣམ་པ་ལྔ་ཡིན་གསུང༌། གསང་སྔགས་ཀྱི་བཟླས་པ་ཚད་དུ་སྐྱོལ་བ་དང་།
423.

ཇོ་བོ་ལྷ་འབྲི་སྒང་པས་མཛད།
བསྐྱེད་པའི་རིམ་པ་བརྟན་པོ་ཡོད་པ་དང་། སྟོང་པ་ཉིད་ཀྱི་ཏིང་ངེ་འཛིན་ལ་
བརྟན་པ་ཐོབ་པ་དང་། བྱམས་པ་དང་སྙིང་རྗེ་དང་བྱང་ཆུབ་ཀྱི་སེམས་ཡོད་
པ་དང་། བླ་མ་ལ་གུས་པ་རྣལ་མ་ཡོད་པའི་གང་ཟག་ལྔ་པོ་དེ་ལ་ཅིས་ཀྱང་མི་
ཚུགས་པས་གནས་ལ་སོགས་པ་གང་ཡང་བཀག་པ་མེད་གསུང་། དེ་ལ་གསང་
སྔགས་ཀྱི་ནུས་པ་ཚད་དུ་སྐྱོལ་བ་ནི་སྤྱན་སྔ་ལྟ་བུ་སྟེ། ལན་གཅིག་སེར་བ་ཆེན་
པོ་ཅིག་བྱུང་ནས། དེ་ཅི་ལས་བྱུང་པྲ་ཕབ་ནས་བརྟགས་པས། སྦྲུལ་ཆེན་པོ་
མཇུག་མ་ཕྱིའི་རྒྱ་མཚོར་ལུསས། མགོ་བོ་རི་རབ་ཀྱི་ཁ་ན་སླེབ་པ་ཅིག་གི་ཁ་ནས་
གཏོང་བ་འདུག་པ་ལ། ཧཱུྃ་ཕཊ་བྱས་པས་རྒྱ་མཚོའི་ནང་དུ་ཁྲག་ཏུ་དམར་ཉོག་
གིས་སོང་བ་ལྟ་བུ་དང་། ཡང་རྣལ་འབྱོར་པ་ཤེས་རབ་རྡོ་རྗེ་ལ། ཀླུ་སྲིན་མོ་
ཅིག་བར་ཆད་ལ་བྱུང་བས། ཨོཾ་ཙ་ཎྜ་མཧཱ་རོ་ཥ་ཎ་ཧཱུྃ་ཕཊ་བྱས་པས་བྲོས་ནས་
སོང་བས། ཕྱིའི་རྒྱ་མཚོའི་འགྲམ་ནས་ཕྱི་མིག་ཅིག་བལྟས་ནས། ཡང་ཕྱིའི་རྒྱ་
མཚོ་རང་ཡང་བརྒལ་ནས་བྲོས་པ་ལྟ་བུའོ། །དེ་ནས་ལྷའི་སྐུ་ལ་བསྐྱེད་རིམས་
བརྟན་པོ་ཡོད་ན་མི་ཚུགས་ཏེ། དགེ་བཤེས་རིན་པོ་ཆེ་ལྟ་བུ་དང་། ལོ་ཙཱ་བ་
རིན་ཆེན་བཟང་པོས་རྟ་མགྲིན་གྱི་རྟ་སྐད་བཏོན་པས་འདྲེ་ཀླད་པ་ན་ནས་
བྲོས་པ་ལྟ་བུའོ། །དེ་ནས་སྟོང་པ་ཉིད་ཀྱི་ཏིང་ངེ་འཛིན་བརྟན་པོ་ཡོད་ན་མི་
ཚུགས་ཏེ། གང་འདིར་རྒྱུ་བ་དང་ནི་མི་རྒྱུ་བ། །སྒྱུ་མ་ནམ་མཁའི་ངོ་བོར་ཡོངས་
རྟོགས་ན། །དོན་དམ་སྲུང་བའི་མཆོག་ནི་དེ་ཡིན་ཏེ། །སྲུང་བའི་ཆོ་ག་གཞན་
དག་འདིར་ཅི་དགོས། །ཞེས་གསུངས་པ་བཞིན་དུ་ཡིན་པས། སྟོང་པ་ཉིད་ལ་
གླགས་མི་རྙེད་དེ། རྣལ་འབྱོར་པ་ཅིག་གིས་བྲག་ཕུག་འདྲེ་ཅན་ཅིག་ཏུ་ནུབ་མོ་
ཉལ་བས། དེ་ན་ཡོད་པའི་འདྲེ་མོ་དེ་བྱུང་ནས། མོ་རང་གིས་མ་ཚུགས་པ།
ཕྱིར་ལོག་ནས་སོང་སྟེ་འདྲེ་ཟླ་བོ་མང་པོ་བཟློག་ནས་བྱུང་སྟེ། སྔོན་དུ་རྡོ་ཆར་
ཅིག་བྱས་ནས་ནང་དུ་བྱུང་བ་དང་། རྣལ་འབྱོར་བས་སྟོང་པ་ཉིད་བསྒོམ་པས།
འདྲེ་བཞན་དག་ན་རེ། མི་འདུག་པ་ཟེར་བས། བདག་མོ་དེ་ན་རེ། དེ་ཅི་འདི་
·424·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཀ་ན་ཡོད་པ་ཡིན་ཟེར་ནས། སྨིན་ཕྲག་ཏུ་མཛུབ་མོ་བཙུགས་པ་དང་། འདྲེ་མོ་
ཞར་མ་ཅིག་ན་རེ། ལེགས་པར་ལྟོས་ཤིག་རེས་ཡོད་རེས་མེད་པ་འདི་འདྲ་བ་
ཅིག་གིས་རྡོ་རྗེ་བརྒྱབ་ནས་ངའི་མིག་ཡ་གཅིག་ཀྱང་བཅར་བ་ཡིན་ནོ་ཟེར་་་་་་
ནས་གྱེས་པ་ལྟ་བུའོ། །།དེ་ནས་བྱམས་པ་དང་སྙིང་རྗེ་བརྟན་པོ་ཡོད་ན་མི་་་་
ཚུགས་ཏེ། འདྲེ་ཅིག་ལ་ཁྱོད་ཀྱིས་ཁམ་པ་ལུང་དུ་བར་ཆད་ལ་ཕྱིན་ན་ང་མ་
ཕྱིན་བྱས་པས། ཁོ་ལ་རང་དང་གཞན་ལ་ཁྱད་པར་མི་འདུག་པས། དེ་ལ་བར་
ཆད་ཅི་ཙུག་བྱེད་ཟེར་བ་ལྟ་བུ་དང་། ཡང་སྨྱུག་རུམ་པའི་ཞལ་ནས། ང་ར་སྒྲེང་
དུ་འགྲོ་བ་ལ་ལམ་མ་ཆོད་ནས། ཐང་སྟོང་ཅིག་ཏུ་ནུབ་མོ། སྦྲ་སྦྲུ་ཨེན་ཅིག་བྱས་
ནས་ཉལ་བས། རྨི་ལམ་དུ་སྤྱང་ཀི་ཆེན་པོ་གཉིས་ཐོག་ཏུ་བྱུང་བས། གཉིས་ཀ་
ས་དང་བསྲེས་ནས་བཞག་པ་ཅིག་རྨིས་ནས། གཉིད་སད་པ་དང་སྦྲ་སྦྲུ་བྱས་
པའི་ཁ་མདོག་ལ་སྙམ་ནས་ཡི་མུག་སྟེ། དགེ་བཤེས་སྤྱན་སྔ་བའི་སྙན་དུ་གསོལ་
བས། ནན་ཏར་ན་ཕ་རོལ་པོ་འཇོམས་པ་རང་ལ་བྱམས་པའི་མཐུ་ཙམ་པ་་་་་་
གཞན་ལ་མེད་པ་ཡིན་པས། བཅོམ་ལྡན་འདས་ཀྱིས་ཀྱང་། བདུད་བྱེ་བ་དུང་
ཕྱུར་་ལ་སོགས་པ་བྱམས་པའི་ཏིང་ངེ་འཛིན་གྱིས་བཏུལ་བ་ཡིན་གསུང་སྐད།
དེ་བས་ན་བྱམས་པ་བྱ་བའི་མཐུ་བླ་ལྷག་ཡིན་པས། རྣལ་མར་སྐྱེས་ན་གཞན་
ལ་ཡང་ཕན་པར་ནུས་ཏེ། བྱམས་པའི་སྟོབས་ཀྱི་གཏམ་རྒྱུད་ལྟ་བུ་ཡིན་ལ་ཚིག་
ཙམ་ལས་མ་སྐྱེས་ཀྱང་རང་གི་སྲུང་བའི་མཆོག་ཏུ་འགྱུར་བ་ཡིན་གསུང་། དེ་
ནས་བླ་མ་ལ་གུས་པ་རྣལ་མ་ཡོད་ན་མི་ཚུགས་ཏེ། སྤྱིར་བགེགས་རིགས་སྟོང་
ཕྲག་བརྒྱད་ཅུ་ལ་སོ་སོར་རང་རང་གི་སྲོག་སྔགས་རེ་རེ་ཡོད་པ་ལས། ཐམས་
ཅད་ཀྱི་སྲོག་སྔགས་ལྟ་བུ་ནི་བླ་མ་ལ་དད་གུས་སྒོམ་པ་འདི་ཡིན་གསུང་ངོ་། །
དགེ་བཤེས་སྨྱུག་རུམ་པའི་ཞལ་ནས། འཇིག་རྟེན་ལས་འདས་པས་ནི་ང་ལ་
གནོད་པ་མི་བྱེད། འཇིག་རྟེན་པས་ནི་ང་ལ་མི་ཚུགས་གསུངས་ཏེ། བླ་མ་ལ་
དད་གུས་ཡོད་པའི་ཕན་ཡོན་ཡིན་གསུང་། དགེ་བཤེས་དེའི་རྩར་ནད་པ་ཅིག་
425.

ཇོ་བོ་ལྷ་འབྲི་སྒང་པས་མཛད།
བྱུང་བ་ལ། ཁོང་རང་གི་ཐུགས་དམ་བདུད་རྩི་འཁྱིལ་པ་དེ་བཀྲམ་ནས། ཕྱག་
གསུམ་མཛད་པས་ནད་པ་དེ་ལ་སྐད་ངན་ཆེན་པོ་བྱུང་བས། དེ་ཇི་ལྟར་ལགས་
ཞུས་པས། ངས་བླ་མ་ལ་གསོལ་བ་བཏབ་པ་ཡིན་གསུང་བ་ལྟ་བུའོ། །དེ་ལྟ་བུའི་
གང་ཟག་ལ་ཅིས་ཀྱང་མི་ཚུགས་པས་གང་ཡང་བཀག་པ་མེད། དེ་ལས་ག
པའི་བློ་མཐུ་ཆུང་བས་བག་མེད་པའི་གདོལ་ཆོས་མི་བྱ་བར་གནས་ལ་སོགས་་་
པ་བརྟག་དཔྱད་བྱས་ལ་གདམ་པར་བྱ་སྟེ།དེ་ཡང་ཇི་ལྟར་བདམ་ན་མི་མ་་
ཡིན་པ་གདུག་པ་ཅན་ག ཏུམ་པོ་གཉུག་མར་གནས་པ་ཡོད་པའི་སར་ཡུན་
རིང་རུང་ཐུང་རུང་མི་བསྡད་གསུང་། དེ་ལྟ་བུར་བསྡད་ནས་བདག་ལྟ་བུ་ཆུང་
ངུ་ཞིག་དང་འགྲོས་ཀྱང་། ཁོང་རིགས་བཟང་བས་ཆེན་པོ་ཟློག་ནས་གནོད་པ་
བྱེད་དུ་འོང་བ་ཡིན་གསུང༌། ལྷ་རྗེ་བསམ་གཏན་བྱ་བས། ཐུགས་རྗེ་ཆེན་་་་
པོའི་བཟླས་པ་ཚད་དུ་སྐྱོལ་བར་བྱས་པས། ཁོང་རང་གི་སྣང་བ་ལ་དཔལ་རྟ་
མགྲིན་གྱིས་དབང་ལན་གསུམ་བསྐུར་བའི་སྣང་བ་བྱུང་ཟེར། ནུས་པ་ལ་སོང་
ན། གཙང་གི་བྲག་ཕུག་ཅིག་ལ་བཞུགས་པའི་དུས་ན།། སྐུ་རྒྱབ་ཉི་མ་ལ་བསྟན་
ནས་ཡོད་པས་བྲག་ལ་དུད་པའི་གྲིབ་མ་ཡུལ་གྱིས་བྱུང་ནས་བལྟས་ཙ་ན་་
ནགས་ལ་མེ་ཤོར་ཏེ་འདུག་པ་ལ། སྔགས་བཏབ་པས་མེ་དཀྱིལ་དུ་ཐུམ་རིལ་
གྱིས་སོང་ཟེར། ཡང་ལན་ཅིག་ཡོལ་ཐོག་འབེབས་ཐོག་འབེབས་པའི་སར་ཁོང་
གིས་བསྲུངས་པས། གཉིས་ངན་ཆས་པ་དང་། ལྷ་རྗེ་དེ་ཡོན་བདག་གི་བྱིས་པ་
ཅིག་དང་གཉིས་བྲག་ཕུག་ན་ཡོད་པའི་དུས་ན། སྙིང་ཚ་སྐྱུ་རུ་རུ་བ་ཅིག་བྱུང་
བས། ཕྱིར་ཐོན་ཙ་ན་ཐོག་དམར་རྒྱངས་ཀྱིས་བྱུང་བས། དེ་ཁོང་རང་གི་མཛུབ་
11མོ་ལ་དཀྲིས་ནས་ཕར་ལ་འཕངས་པས། ཐོག་འཕེབབས་མཁན་གྱི་བྲག་ལ་
བརྒྱབ་སྟེ། ནུས་པ་དེ་ཙམ་ཡོད་པ་ཡང་། ལན་ཅིག་རྒྱལ་གྱི་ཕུ་དེར་བྲག་ཕུག་
གཅིག་ལ་བརྟེན་ཏེ་བསྡད་པ་ལ་དེ་ན་བཙན་གྱི་ཕྲུག་གུ་མི་སྲུན་པ་ཅིག་ཡོད་་་་་
པ་དེ་རྨི་ལམ་དུ་བྱུང་ནས། འདི་ངའི་སྡོད་ས་ཡིན་པས་འདིར་མི་བཞུགས་པར་
426.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཞུ་ཟེར་བ་ལ། ཆེད་དུ་མ་བཟུང་བར་ཁྱད་དུ་བསད་ནས་བསྡད་པས། ཡང་
ནུབ་ཅིག་བྱུང་ནས་ངན་བུ་འདིར་སྐྱེ་ས་ཡིན་ཟེར་བ་ལ། ཁེངས་གཏམ་ཏུ་ཁྱོད་
འདིར་མ་སྐྱེས་སུས་ཟེར་བྱས་པས། ཁོ་ཁྲོས་ནས་དངོས་སུ་གནོད་པ་བྱེད་མ་
ནུས་པ་ལ། མི་སེམས་བསྒུལ་ནས་ཡུལ་དེར་འཁྲུག་པ་ཆེན་པོ་ཅིག་བསླངས་
པས། དེ་ལྷ་རྗེས་མ་བཟོད་ནས་དུམ་ལ་བྱོན་པས་དགེ་སྦྱོར་ཆག་པས། ཁོས་སྐུ་
ཚེའི་བར་ཆད་བྱས་ནས་འདས། ཆོས་ཀྱི་བར་ཆད་མ་ནུས་ཏེ། ནམ་མཁའ་ལ་
བཟང་སྤྱོད་འདོན་གྱིན་གཤེགས་སྐད། དེ་ལ་དང་པོ་ཁོ་དེ་སྐད་ཟེར་ཙ་ན་་་་་་
གཏོར་མ་ཅིག་བྱིན་ནས། ངས་དར་ཅིག་ཁྱོད་ལ་སྡོད་ས་གཡར་བ་ཡིན། ཁྱོད་
ལ་མི་གནོད་པར་བྱ་ཡི་བྱས་ན་དེས་ཆོག་སྟེ། ནན་ཏར་སོང་ན་མི་བས་ཡི་་་་་
དྭགས་འགྲོགས་བདེ་བ་ཡིན་གསུང་། དེ་བས་ན་གནས་དེ་ལྟ་བུ་ལ་གཟབ་་་་
དགོས་ཏེ། ཁྱད་པར་དུ་ཡང་བསོད་སྙོམས་བྱེད་པ་རྣམས། ཁས
པ་འདྲེ་ཅན་ཐམས་ཅད་དུ་ཉལ་དགོས་པས་ཉལ་ཙ་ན་གཏོར་ཆུང་རེ་རེ་བྱས་་
ནས། ཁྱེད་ལ་གནས་གཡར་རོ་བྱས་པས་གནོད་པ་མི་འོང་བ་ཡིན། ཁྲོ་བོའི་
བཟླས་པ་ལྟ་བུ་བྱེད་ན་ཡང་། གཏོར་མ་ཅིག་བྱས་ནས། ཐོ་ཡུལ་འདི་ན་ཡི་
དྭགས་ལྟ་བུ་ཡོད་ན་ཁྱོད་རང་དར་ཅིག་གཞན་དུ་སོང་ཅིག །ང་བཟླས་པ་་་་
བྱེད་པས་ཁྱོད་ལ་གནོད་པའི་ཉེན་ཡོད་དོ་བྱས་ལ་དེ་ནས་བཟླས་པ་བྱ་དེ་ལྟར་
མ་བྱས་པར་ཁོང་མཐུ་ཆེ་ན་ཚུར་གནོད་དུ་འོང་སྟེ། ཡ་གད་པ་སྙེ་ཐང་ན་
བཞུགས་པའི་དུས་ན་ཁྲོ་བོའི་བཟླས་པ་ཅིག་མཛད་པས། གཞི་དེའི་ས་བདག་
ཆེན་པོ་ཅིག་ཡོད་པ་དེ། རྨི་ལམ་དུ་ཆུ་སྲིན་གྱི་གཟུགས་འདྲ་བ་མཆུ་དང་་་་་
མཇུག་མ་གསེར་གྱི་སྦུབས་སུ་བཅུག་པ་ཅིག་འདུག་པ་ལ། དེ་མ་ཐག་ཏུ་གཡག་
ཆེན་པོ་ཅིག་ཏུ་སོང་ནས། འདེད་དུ་བྱུང་བ་ཅིག་རྨིས་གསུང་། དེ་ནས་ཡང་
རང་མཐུ་ཆེ་ན་ཁོ་ལ་གནོད་དེ། ཡང་དེ་ཉིད་དུ་ཡ་གད་པས་ཁྲོ་བོའི་བཟླས་པ་
བྱས་པས། ཁྲོན་པ་འདྲ་བ་ཅིག་ཁོལ་པའི་ནང་ནས་བཙུན་པའི་གཟུགས་་་་་
427.

ཇོ་བོ་ལྷ་འབྲི་སྒང་པས་མཛད།
བརྙན་འདྲ་བ་ཅིག། གདོང་པ་ཀུན་ཀྱང་ཚོས་པར་བྱས་ནས། ལག་པ་གཉིས་སུ་
ཉ་རེ་རེ་ཁྱེར་ནས་འགྲོ་བར་འདུག་པ་ཅིག་རྨིས་གསུང་། ཡ་གད་པས་དགེ་
བཤེས་སྤྱན་སྔ་ལ་ཁྲོ་བོའི་བཟླས་པ་འགྲོ་ཡིན་བགྱིས་ན་ཅི་ལྟར་མཆི་ཞུས་པས།
དེ་བྱར་བཏུབ་ཡི་དྭགས་ལ་མངོན་ཤེས་ཡོད་པས། ཁོ་རང་འགྲོ་བར་འདུག་
སྙམ་ནས་འཛུར་བ་ཡིན་གསུང་། ཡང་དགེ་བཤེས་དོལ་པ་དེ་ཞབས་བཤོས་
འདྲེན་པ་ཅིག་ཡོད་ནས། པོ་ཏོ་བ་ལ་ཞུས་པས། སྤྱན་སྔ་ལ་ཞུས་དང་གསུང་
་་སལ་ཐུགས་དགོངས་ཤིག་མཛད་ནས། དེར་མ་འགྲོ་དེ་ན
ས་བདག་ཆེན་པོ་ཞིག་འདུག །དེ་དང་འགྲས་ན་གནོད་པ་བྱེད་དུ་འོང་བ་ཡིན་
གསུངས་ནས་མ་གནང་སྐད།
༈ དེ་མི་མ་ཡིན་གྱི་གནོད་པ་ལ་བག་ཡོད་བར་བྱ་བར་བསྟན་ནས། ད་ནི་
མི་་་་མིའི་གནོད་པ་ལ་བག་ཡོད་པར་བྱ་བ་ནི། ཡུལ་གཅིག་ཏུ་བསྡད་ན་མི་མི་
དགའ་བ་མང་པོ་འོང་། གནས་གཅིག་ཏུ་བསྡད་ན་ཆ་རྐྱེན་མང་པོ་གསོག་་་་
དགོས། གྲོགས་དང་སྦྱིན་བདག་དང་ཡུན་རིང་པོ་ཆད་བྱས་ན་རང་འགྲོ་་་་་་
དབང་མི་འོང་བ་གོང་དུ་གསུངས་པ་ལྟར་ཡིན་པས། འབན་སྒོམ་ཤེད། ང་ལ་
བློ་ལེགས་མོ་བཞི་བྱུང་སྟེ། རྒྱལ་གྱི་གནས་ནས་བྱུང་སྟེ་ལེགས། སྦྱིན་བདག་
གཅིག་དང་ཆད་མ་བྱས་ཏེ་ལེགས། གྲོགས་གཅིག་དང་ཡང་ཆད་མ་བྱས་ཏེ་
ལེགས། ཡུལ་གཅིག་ཏུ་ཡང་ངེས་པར་མ་བསྡད་དེ་ལེགས་གསུངས་པའི་དོན་
ཡིན་པས་ཐམས་ཅད་ལ་རན་ཚོད་འཕྲལ་ལ་བཟུང་ཞིང་བྱ། ཉལ་མལ་བཅའ་
ཙ་ན། འོག་ཏུ་རྡེའུ་ཆུང་ངུ་ཅིག་ཚུད་ཀྱང་མི་བདེ་བར་འོང་ལོ། །དར་ཅིག་ཙམ་
ཅོག་གེ་སྡོད་པ་ལ། ཕ་ཕོང་གི་སྟེང་དུ་བསྡད་ཀྱང་བདེ་བར་འོང་བ་དང་འདྲ་
བར། གཞི་ཕབ་ཙ་ན་མི་བདེ་བ་མང་པོ་ངང་གིས་འོང་ལ། གཞི་མ་ཕབ་པར་
གར་བདེ་བྱ་སྙམ་ཙ་ན་མི་བདེ་བ་མི་འོང་པ་ཡིན་པས། མལ་མི་བཅའ་གསུང་།
ད་ནི་ཐེག་པ་གཞན་ལ་བརྙས་པ་བསྐྱེད་ན་ཆོས་དང་མི་ཕྲད་པའི་ལས་སོག་་་་་
428.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
པས། དེ་སྤོང་བར་སྟོན་པ་ནི། རྣམ་ཐར་སྒོ་ལམ་བསམ་གྱིས་མི་ཁྱབ། །གཅིག་
གིས་ཀུན་ནས་འཇུག་པ་མ་ཡིན། །དེ་ཕྱིར་གཞན་གྱིས་སྣ་ཚོགས་བསྟན་ཀྱང་། །
རང་གིས་སྔར་ཞུགས་ལམ་ནི་མི་གཏོང༌། །དེ་ལའང་སྐུར་པ་མི་གདབ་མི་་་་་
བརྙས། །ཞེས་གསུངས་སོ། །འདི་ནི་དགེ་བཤེས་དེའི་ཞལ་ནས། ངས་དགེ་
བཤེས་སྟོན་པའི་སྤྱན་སྔར་ཕྱིན་ཏེ་ཆོས་ལ་ངེས་པ་རྙེད་ནས་ལན་ཅིག་བྲག་་་་
རྒྱབ་ཏུ་འོང་པའི་དུས་ན། ངའི་སློབ་དཔོན་སྦ་སྒོམ་འདི་ཅི་ལྟ་བུ་ཅིག་སྒོམ་་་་་
མམ།·དེས་གོ་ཆོད་དམ་མི་ཆོད་དམ་ཇོ་བོའི་གདམས་ངག་ལྟ་བུ་ཅིག་སྒོམས་ན་
རུང་བ་ལ་སྙམ་པ་ལྟ་བུ་བྱུང་བ་དང་། ནུབ་མོ་རྨི་ལམ་དུ་འདྲ་ནི་སུམ་འཕྲང་
ཐང་གི་ལྷ་ཁང་དེ་འདྲ་བའི་ཁང་པ་སྒོ་མང་པོ་ཅན་ཅིག་རྨིས་ནས། མནལ་
སད་ཙ་ན་རྨི་ཡམ་རྟགས་ཅན་ཅིག་རྨིས་ན་ཅི་ཡིན་སྙམ་པ་དང་། སྔར་གྱི་་་་་
དགོངས་པ་དེ་དྲན་ནས། འོ་ན་རྣམ་པར་ཐར་པའི་སྒོ་བསམ་གྱིས་མི་ཁྱབ་པ་
བྱ་བ་ཡིན་པས། ཁོང་གི་དེས་ཀྱང་གོ་ཆོད་པར་བྱུང་འཇུག་པའི་ལམ་མི་འདྲ་
ཡང་། འགྲོ་སའི་འབྲས་བུ་གཅིག་པ་ཡིན་སྙམ་དུ་དགོངས་པ་བྱུང་གསུང་སྐད།
དེ་ཡང་གང་ཟག་གཅིག་གིས་སྒོ་ཀུན་ནས་འཇུག་པ་ནི་མ་ཡིན་ནམ་སྙམ་སྟེ།
གཅིག་གི་ཐམས་ཅད་ལ་ཞུགས་པས་གང་ཡང་མི་འགྲུབ་བས། གཞན་དག་ན་
རེ། དེས་མི་འོང་འདི་ལྟར་བྱེད་དགོས་ཟེར་ནས་སྣ་ཚོགས་བསྟན་ཀྱང་། རང་
གིས་སྔར་བླ་མ་ལ་ཞུས་པའི་ལམ་མི་བཏང་སྟེ་སྔར་གྱི་རྣམ་པར་ཐར་པ་གཅིག་
པོ་དེ་ཁོ་ན་ལ་འབད་པར་བྱ་ཞིང་། གཞན་གྱི་དེ་ལ་ཡང་ངའི་བླ་མའི་གསུང་
དང་མི་མཐུན་པས་ཆོས་མིན་ཞེས་སྐུར་བ་ཡང་མི་གདབ། སྡང་བའི་སྒོ་ནས་
བརྙས་པ་ཡང་མི་བྱ་བར། དེ་ལྟ་བུ་ཡང་ཡོད་དེ་མཆི་བྱས་ལ་བཞག་གསུང་། བླ་
མ་རིན་པོ་ཆེའི་ཞལ་ནས། སྤྱིར་དེ་ལྟར་ཡིན་པས་ལ་ད་ལྟ་ནི། རྣལ་འབྱོར་མས།
ལུང་བསྟན་པའི་དུས་སུ་སོང་བས། ཇོ་བོའི་བསྟན་པ་འདི་ཡང་ཆོལ་གྱི་སོང་
ནས། བཀའ་གདམས་ཡུན་རིང་དུ་བྱས་ནས། གོ་ཡུལ་དགའ་རབ་ཡོད་དམ་
429.

______ཇོ་བོ་ལྷ་འབྲི་སྒང་པས་མཛད།
སྙམ་པ་ཀུན་ཀྱང་། མན་ངག་ལག་མཐིལ་ཙམ་རེ་རེ་ལོགས་ནས་བཙལ། སྔར་
གྱི་ཆོས་རྣམས་ཕྱོགས་སྔ་མར་ལིངས་ཀྱིས་བཞག་ནས། ཆོས་གཤའ་མ་ཅིག་་་་
རང་ད་གདོད་ཀྱིས་ཕྲད་དེ་གོང་དུ་ཚེ་དོན་མེད་ལ་བསྐྱལ། ཟེ་བའི་ཞབས་་་་
གདོད་ཀྱིས་བཅུག་ཟེར་བ་ཡོད་པར་འདུག་སྟེ། དགེ་བཤེས་སྨྱུག་རུམ་པའི་
ཞལ་ནས། བསྟན་པ་རྣལ་མའི་ལམ་ཇོ་བོའི་བཀའ་བརྒྱུད་འདི་ཡིན་པས། ༔འདི་
ལ་སྨྲས་ན་ཆོས་སྐྱོང་བ་རྣམས་ཀྱི་ཆད་པ་འོང་དོགས་ཀྱང་ཡོད་པ་ཡིན་གསུང་།
དེ་ཡང་དུས་གསུམ་གྱི་སངས་རྒྱས་ཐམས་ཅད་ཐབས་ཤེས་གཉིས་ལ་བབརྟེན་་་་
ནས་སངས་རྒྱས་པ་ཡིན་པས། དེ་ལ་སློབ་དགོས་པ་ཡིན། དེ་ཡི་སྔོན་དུ་ཐབས་
བརྟེན་པར་མ་བྱས་པར། ཤེས་རབ་རྣལ་མ་མི་སྐྱེ་བས། ཐབས་བརྟན་པར་བྱས་
ནས་ཤེས་རབ་སྒོམ་པར་བྱེད་པ་ནི། བདག་མེད་གཉིས་ཀྱི་དོན་བསྒོམ་པ་ཡིན།
དེ་ལ་ཏིང་ངེ་འཛིན་གྱི་རྒྱལ་པོ་ནས། ཆོས་ཐམས་ཅད་མཉམ་པ་ཉིད་དུ་རྣམ་
པར་སྤྲོས་པ་ཏིང་ངེ་འཛིན་གྱི་རྒྱལ་པོ་ཟེར་ནས། དབུ་ཞབས་ཐམས་ཅད་་་་་་
བཀང་ནས་གསུངས་པ་ཡིན། དེ་ལ་གཞན་དག་གིས་ཕྱག་རྒྱ་ཆེན་པོ་ཞེས་བྱ་བ་
མིང་བཏགས་ནས། དེ་གཅིག་པུས་ཆོག་ཟེར་བ་དེ་ཡིན་ཏེ། འོ་ཅག་དེ་ལ་
འཇུག་པར་ཡང་མི་བྱ་ལ། སྨད་པར་ཡང་མི་བྱ་བར། བཏང་སྙོམས་ཁོ་ནར་
ཞོག་ལ། རང་ཅག་ཇོ་བོའི་བཀའ་བརྒྱུད་འདི་ལ་ལོང་བས་བོང་འཇུག་མི་་་་་
བཏོང་བ་བཞིན་བྱ་གསུང་། ད་ནི་ཚེ་འདི་ལ་ཕུན་སུམ་ཚོགས་པར་འདོད་ན་
སྒྲུབ་པའི་བར་ཆད་དུ་འགྱུར་བས། དེ་སྤོང་བར་སྟོན་པ་ནི། ཉན་པོར་སྒོམ་
ཆོས་ལ་ནི་གསུངས་པ། །རི་མོའི་སྦྱིན་བདག་ཟེར་བ་དཔེར་བྱས། །ཐོས་མང་
ཁྲིམས་བཙུན་ཏིང་འཛིན་བཟང་ཡང་། །དེ་ལའང་བློ་མེད་ཀླུང་དུ་མི་འབེབས༎
ཟུར་ལ་ཞོན་པ་དེ་ལ་ཡོད་སྙམ། །ཞེས་གསུངས་སོ།།དེ་ཡང་དགེ་བཤེས་དེ་ཉན་
པོར་བཞུགས་པའི་དུས་སུ། སྒོམ་པ་ཆོས་ཀྱི་ཤེས་རབ་ལ་འདི་གསུངས་ཏེ། རྒྱ་
རི་མོ་ཅན་པའི་ཡོན་བདག་ཅིག་ཤེད། བཙུན་པ་ཏིང་བརྡུང་བཞིན་པ་ཅིག་
*430·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཡོད་དེ། དེ་ལ་ཡང་ཨེ་མི་སྙམ། རི་ལ་ཉལ་གྱིན་པ་ཅིག་ཡོད་དེ། དེ་ལ་ཡང་ཨེ་
མི་སྙམ། ·ཆང་མི་འཐུང་བ་ཅིག་ཡོད་དེ། དེ་ལ་ནི་ཨེ་སྙམ་པ་ཅིག་བྱུང་སྟེ། ཆོས་
ཅིག་ཡོད་ན་དེ་ལ་ཡོད་ཟེར་ལོ། །དཔེ་དེ་བཞིན་དུ་ཐོས་པ་མང་སྟེ་སྡེ་སྣོད་་་་་
ཐམས་ཅད་པོ་ཏི་ཟིན་བཤད་བྱེད་ཟེར་བ་དང་། ཁྲིམས་བཙུན་ཟེར་ནས་སྒོ་སྣ་
ཕུར་འཛུགས་པ་ལ་ཡང་སེ་གོལ་གཏོག་པ་དང་། ཏིང་ངེ་འཛིན་བཟང་ཟེར་བ་
འདོད་པས་སྒོ་འདག་སྦྱར་བྱས་ནས་ཉིན་མཚན་ངོ་མི་ཤེས་པར་བསྒོམས་ཟེར་
བ་དེ་ལ་ཡང་ཨེ་མི་སྙམ་སྟེ། ཚེ་འདིའི་རྣམ་རྟོག་གིས་ཀུན་ནས་བསླངས་ཏེ་་་་་
བྱས་པས་ཆོས་སུ་མ་སོང་གི་ཕ་རོལ་དུ་ཆོས་མ་ཡིན་པར་སོང་བས་དེ་ལ་ཡང་་་་
བློ་མེད་གསུང་། འོ་ན་གང་ལ་ཡོད་ན། གནས་དགོན་མི་འཛིན་པར་ཐར་པ་
འབའ་ཞིག་དོན་དུ་གཉེར་ནས་གཞན་དང་མཐུན་འཇུག་བསྐྱུངས་ཏེ་ཟུར་ལ་་
ཞོན་ནས་ཆོས་འཕེལ་ན། ས་གཅིག་ཏུ་ཡུན་རིང་པར་ཡང་སྡོད། ཆོས་དང་
འགལ་ན་ལངས་ནས་འགྲོ་བའི་གང་ཟག་དེ་ལ་ཆོས་ཅིག་ཡོད་དམ་སྙམ་པ་་་་་
ཡིན་པས། སྒོམ་པ་ཆོས་ཀྱི་ཤེས་རབ་ཁྱོད་སྔ་མ་ནས་ཀླུང་དུ་མ་བབས་པར་་་་་
ཟུར་ལ་ཞོན་པ་ཡིན་པས། ད་རུང་ཡང་དེ་ལྟར་གྱིས་ཤིག གནས་དགོན་བཟུང་
ནས་སྐྱིད་ཆིལ་ལེ་བྱ་བར་འདོད་ན་ནི་ཀླུང་དུ་བབ་པ་ཡིན་ནོ་གསུང༌། ད་ནི་
གང་ཟག་ལ་བརྙས་ན། སྡིག་པ་ཆེ་བས་དེ་སྤང་བར་སྟོན་པ་ནི། གསང་སྔགས་
ཕ་རོལ་ཕྱིན་ལམ་སྦྱོར་བས། །གང་ཡང་རུང་བས་སེམས་ཅན་ཀུན་ནམ། །ཁྱད་
པར་དུ་ཡང་མིར་གྱུར་པ་ལ། །རྣམ་པ་ཀུན་ཏུ་བརྙས་དང་མ་གུས། །སྨད་དང་
སྐྱོན་ནས་གླེང་ལ་སོགས་པ། །སྤང་བྱ་གནོད་པ་ཆེན་པོ་ཡིན་ཕྱིར། །ཕ་རོལ་ཕྱིན་
ལམ་སྤྱོད་པའི་གཉེན་པོར། །ཀུན་རྫོབ་ཏུ་ནི་ཕ་མར་མཉམ་ཞིང་། །དོན་དམ་
སྟོང་པ་ཉིད་དུ་མཉམ་པས། །རྟག་ཏུ་སེམས་ཅན་ཀུན་ལ་གུས་བྱ། །གསང་
སྔགས་ཚུལ་སྤྱོད་རྣམས་ཀྱིས་གཉེན་པོར། །རང་ལྷའི་འདུ་ཤེས་རྟག་ཏུ་གུས་བྱ༎
ཞེས་གསུངས་སོ། །དེ་ཡང་གསང་སྔགས་ཀྱི་ལམ་དུ་ཞུགས་ཀྱང་རུང་། ཕ་རོལ་
·431·

ཇོ་བོ་ལྷ་འབྲི་སྒང་པས་མཛད།
ཏུ་ཕྱིན་པའི་ལམ་དུ་ཞུགས་པ་ཡང་རུང་སྟེ། སྤྱིར་འགྲོ་བ་རིགས་ལྔའི་སེམས་
ཅན་ཀུན་ལ་བརྙས་པ་དང་མ་གུས་པ་ལ་སོགས་པ་བྱུང་མི་རུང་སྟེ། ཅི་འདྲ་བ་
ཡིན་འོ་སྐོལ་གྱིས་མི་ཤེས། དུད་འགྲོའི་ནང་ན་ཡང་བྱང་ཆུབ་སེམས་དཔའ་
མང་པོ་བཞུགས་པར་གསུངས་པ་ཡིན་གསུང་། ཁྱད་པར་དུ་ཡང་མིའི་འགྲོ་
བས་བསྡུས་པ་རྣམས་ལ་ཡང་། ལུས་ངག་ཡིད་གསུམ་གྱི་བརྙས་པ་དང་། མ་
གུས་པ་དང་། སྐྱོན་ནས་གླེང་བ་ལ་སོགས་པ་སྤང་བར་བྱ་སྟེ། རང་གི་སྐྱོན་ནི་
འཆབ་བྱེད་ཅིང་། །ཕ་རོལ་ཉེས་པ་རྟོག་བྱེད་པ། །འདི་ནི་དུག་གི་རྨ་དང་འདྲ།།
རྟོགས་པ་རྣམས་ཀྱིས་རྨ་འདི་སྤང་། །ཞེས་གསུངས་པས་ན་སུའི་ཡང་སྐྱོན་ནས་
རྣམ་པར་དབྱེ་བར་མི་བྱ་སྟེ། ཐེག་པ་ཆེན་པོའི་གང་ཟག་ལ་ངན་སེམས་སྐྱེད་
པའི་གནོད་པར་འགྱུར་པའི་ཕྱིར་རོ། །དེ་བས་ན་དེའི་གཉེན་པོར་དགེ་བཤེས་
དུ་ཕུ་ཆུང་བའི་ཞལ་ནས། མཉམ་ཉིད་རྣམས་པ་གསུམ་སྒོམ་པར་གསུངས་པ་
ནི། ཕ་རོལ་ཏུ་ཕྱིན་པའི་ལམ་དུ་ཞུགས་པ་རྣམས་ཀྱིས། ཀུན་རྫོབ་ཏུ་སེམས་
ཅན་ཐམས་ཅད་ཕ་དང་མར་མཉམ་པས་བརྙས་པ་ལ་སོགས་པ་བྱ་བར་མི་་་་་་
རིགས་ལ། དོན་དམ་པར་སྟོང་པ་ཉིད་དུ་མཉམ་པས་བརྙས་ཤིང་སྨད་དུ་ཡང་
མེད་ལ། དེ་ཉིད་བྱང་ཆུབ་ཀྱིས་སྙིང་པོ་ཅན་ཡིན་པས། རྟག་ཏུ་གུས་པར་བྱ།
གསང་སྔགས་ཀྱི་ལམ་དུ་ཞུགས་པ་རྣམས་ཀྱི་རང་དམ་ཚིག་སེམས་དཔའ་་་་་
དང་། གཞན་ཡེ་ཤེས་སེམས་དཔའི་འདུ་ཤེས་བྱས་ལ་རྟག་ཏུ་གུས་པར་བྱ་་་་་་
གསུང་། དགེ་བཤེས་ཏོ་ཏོ་བས་དེའི་གཉེན་པོ་གསུངས་པ་ནི། སེམས་ཅན་སྐྱོན་
གྱི་བདག་པོ་ཡིན་ཕྱིར། །སྐྱོན་རྣམས་གང་ལའང་མི་རིགས་མི་བསམ། །ཡོན་
ཏན་ཅུང་ཟད་སུ་ལ་མཐོང་ཡང༌། །ངོ་མཚར་ཆེན་པོས་དེ་ལ་གུས་བྱ། །།དེ་ནི་
སེམས་ཅན་ཀུན་ལ་དཀོན་ཕྱིར། །ཞེས་གསུངས་སོ། །སེམས་ཅན་གྱི་ལུགས་ཀྱི་
སྐྱོན་གྱི་བདག་པོའམ་རང་བཞིན་ཅན་ཡིན་པས་སྐྱོན་མཐོང་ཡང་དེ་ལ་མི་
རིགས་པར་མི་བསམ་པར། ཡོན་ཏན་བག་ཙམ་འདུག་པ་ལ་བལྟས་ལ། སྐྱོན་གྱི་
·432.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རང་བཞིན་ལ་ཡོན་ཏན་འདི་ལྟ་བུ་འདུག་པ་ངོ་མཚར་ཆེ་སྙམ་དུ་བསམ་ལ་་
གུས་པ་བྱ་སྟེ། ཡོན་ཏན་དེ་སེམས་ཅན་ལ་དཀོན་པའི་ཕྱིར་རོ་གསུང་། འོ་ན་
རྣམ་པ་ཐམས་ཅད་དུ་གཞན་གྱི་སྐྱོན་ནས་བརྗོད་དུ་མི་རུང་ངམ་སྙམ་ན།
གཞན་དོན་དུ་འགྱུར་ན་རུང་བར་སྟོན་པ་ནི། རང་གི་ཡོན་ཏན་གཞན་གྱི་ཉེས་
པ། །བརྗོད་འདོད་རང་སེམས་དང་པོར་བལྟ་བྱ། །ལྷག་པའི་བསམ་པ་ཁོ་ནས་
ཡིན་ན། །བརྗོད་བྱ་འདྲེས་ནའང་ཤིང་བཞིན་གནས་བྱ། །ཉོན་མོངས་བསླངས་
ན་སྨོས་ཀྱང་ཅི་དགོས། །ཞེས་གསུངས་སོ། །དེ་ཡང་སྤྱོད་པ་ལ་འཇུག་པའི། རེ་
ཞིག་དང་པོར་འདི་འདྲའི་སེམས། །འདི་ནི་སྐྱོན་བཅས་ཤེས་བྱས་ནས། །དེ་ཚེ་
བདག་གིས་ཤིང་བཞིན་དུ། །ཟུངས་ཐུབ་པར་ནི་གནས་པར་བྱ། །ཞེས་པའི་
སྐབས་སུ་འདི་གསུངས་ཏེ། རང་གི་ཡོན་ཏན་དང་། གཞན་གྱི་སྐྱོན་བརྗོད་པར་
འདོད་པའི་སེམས་བྱུང་ན། དང་པོར་རང་གི་སེམས་ལ་བལྟས་ལ། རང་དོན་
དང་ཉོན་མོངས་དང་མ་འདྲེས་པར། གཞན་ལ་ཕན་བདེ་བསྒྲུབ་པའི་ཆེད་ཁོ་
ནར་འདུག་ན། དེ་དག་བརྗོད་པར་བྱ། རང་དོན་དང་འདྲེས་ནས་འདུག་ན་
ཤིང་བཞིན་དུ་མི་སྨྲ་བར་གནས་པར་བྱ། ཉོན་མོངས་པ་ཆགས་སྡང་གིས་ཀུན་
ནས་བསླངས་ན་བརྗོད་པ་ལྟ་སྨོས་ཀྱང་ཅི་དགོས་པའོ། །གང་ཚེ་སྤྱོད་པར་་་་
འདོད་གྱུར་ཏམ། །སྨྲ་བར་འདོད་པར་གྱུར་ན་ཡང་། །དང་པོར་རང་གི་སེམས་
བརྟགས་ནས། །བརྟན་པས་རིགས་པ་ལྡན་པར་བྱ། །གང་ཚེ་རང་ཡིད་ཆགས
པའམ། ཁྲོ་བར་འདོད་པའི་སེམས་བྱུང་ཚེ། །ལས་སུ་མི་བྱ་སྨྲ་མི་བྱ། །ཤིང་
བཞིན་དུ་ནི་གནས་པར་བྱ།།ཞེས་པའི་དོན་ཡིན་ནོ། །འོ་ན་དེ་ལྟར་སེམས་ཅན་
ཐམས་ཅད་ལ་གུས་པར་བྱེད་དགོས་ན། ཚུལ་ཁྲིམས་འཆལ་བ་ལ་སོགས་པ་ལ་
གུས་པས་བརྟེན་ན་ཉེས་པར་འགྱུར་བ་རྣམས་ཇི་ལྟར་བྱ་སྙམ་ན། དེ་སྟོན་པ་
ནི། གནོད་པ་སྤང་བའི་ཐབས་ཀྱི་སྐབས་ནས། །ཟླ་འོད་གཞོན་ནུས་ཞུས་པའི་
སྐབས་སུ། །འཆལ་སོགས་སྡིག་པ་ཀུན་སྤྱོད་ཡིན་ཡང་། །དེ་ཡི་བྱང་ཆུབ་སྙིང་པོ་
མ་433·

ཇོ་བོ་ལྷ་འབྲི་སྒང་པས་མཛད།  ཿ
བསམ་དང༌། །སངས་རྒྱས་བསྟན་ལ་བྱ་བ་མང་བྱས། །ལམ་ནི་བསྟུངས་པ་དག་
ཀྱང་དྲན་ནས། །རྒན་ན་གུས་པས་རིམ་གྲོ་ཕྱག་བྱ། །བསྟེན་པར་མི་བྱ་བརྙས་
པར་མ་ཡིན། །བསྟན་ན་གཉིས་ཀ་ཉམས་འགྱུར་སྙམ་ནས། །སེམས་ཀྱིས་སྤང་
བྱ་སྐྱོན་ནི་མི་བསམ། །ཞེས་གསུངས་སོ། །དེ་ཡང་བསླབ་པ་ཀུན་ལས་བཏུས་
པའི་གནོད་འགྱུར་གྱི་ཆོས་སྤོང་སྤང་བའི་ཐབས་ལ། བྱིས་པ་བསྟེན་པ་སྤོང་
བའི་སྐབས་སུ་ཟླ་བ་སྒྲོན་མའི་མདོ་ཁུངས་སུ་དྲངས་ནས། བཅོམ་ལྡན་འདས་
ཀྱིས་ཟླ་འོད་གཞོན་ནུར་གྱུར་པ་ལ། གཞོན་ནུར་གྱུར་པ་དེ་དག་ནི། །སྡིག་པ་མི་
བྱེད་ཡོང་མེད་དེ། །ཕྱི་མའི་དུས་ན་དེ་དག་དང༌། །ཁྱོད་ནི་བསྟེན་པར་མ་བྱེད་
ཅིག །ཅེས་པའི་སྐབས་སུ་འདི་གསུངས་ཏེ། ད་ལྟ་ཚུལ་ཁྲིམས་འཆལ་བ་ལ་
སོགས་བ་སྡིག་པ་མི་དགེ་བའི་ལས་ལ་སྤྱོད་པའི་གང་ཟག་ཏུ་འདུག་ཀྱང་བདེ་་
ལ་སྡིག་པ་བསག་ཏུ་མི་རུང་སྟེ། སེམས་ཅན་ཐམས་ཅད་བྱང་ཆུབ་ཀྱི་སྙིང་པོ་
ཅན་ཡིན་པ་དང་དེས་ཚུལ་ཁྲིམས་མ་འཆལ་བ་ལ་སོགས་པའི་དུས་ན། སངས་
རྒྱས་ཀྱི་བསྟན་པ་ལ་ཚུལ་ཁྲིམས་བསྲུངས་པ་དང༌། ཐོས་བསམ་སྒོམ་གསུམ་
དང་། དཀོན་མཆོག་མཆོད་པ་ལ་སོགས་པའི་དགེ་བའི་ལས་ཀྱི་བྱ་བ་མང་པོ་
བྱས་པ་རྣམས་དྲན་པར་བྱ་སྟེ། ཁོ་ཡི་དེས་ཀྱང་སངས་རྒྱས་ཀྱི་སར་འགྲོ་བའི་
ལམ་ཡང་བསྟུངས་ཏེ། ད་ལྟ་རབ་ཏུ་བྱུང་བའི་རྟགས་ཅན་འདི་ཐམས་ཅད་
ཀྱང་། སངས་རྒྱས་མོས་པའི་བསྟན་པ་ལ་ཐར་བར་གསུངས་པ་ཡིན་པས། ཡོན་
ཏན་དེ་དག་དྲན་པར་བྱས་ལ། རང་བས་རྒན་ན་སེམས་ཀྱིས་གུས་པ་དང་།
ངག་གིས་རིམ་གྲོ་དང༌། ལུས་ཀྱིས་ཕྱག་ལ་སོགས་པ་བྱ། འོ་ན་ཡང་དེ་དག་
དང་སྤྱོད་ལམ་ཐམས་ཅད་སྟབས་ཅིག་ཏུ་བྱའམ་སྙམ་ན། ལུས་ཀྱི་བསྟེན་པར་
མི་བྱ་སྟེ། བཅོམ་ལྡན་འདས་ཀྱིས་ཁམས་སོ་སོར་བསྟན་པར་གསུངས་པ་ཡིན་
པས། སེམས་ཀྱིས་བརྙས་པ་ཡང་མི་བྱ་གསུང་། འོ་ན་བསྟེན་ན་སྐྱོན་ཅི་ཡོད་ན།
བསྟེན་ན་དགོན་པར་གནག་རྫི་གླེན་པ་ལམ་མི་ཆུ་བསྐུར་བ་བསྲེས་པ་ལྟར།
434.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གཉིས་ཀ་ཉམས་པར་འགྱུར་བས་ན། ལུས་ཀྱིས་ས་གཅིག་ཏུ་བསྟེན་པ་སྤངས་
པས། ཁོའི་ཉེས་པས་མི་གོས་པས་བསྟེན་པ་སྤང་བར་བྱ།སེམས་ཀྱིས་ཁོའི་སྐྱོན་
མི་བསམ་པར་གུས་པར་བྱས་པས། ཕན་ཡོན་ཐོབ་པས་དེ་ལྟར་བྱ་གསུང་།
ན་དེ་ལྟར་སྡིག་པ་སྤྱོད་པ་ལ་ཡང་སྐྱོན་མི་བསམ་པར་ཡོན་ཏན་བསམ་པ་ཅི་་་་
ཞེ་ན། ཅི་འདྲ་བ་ཡིན་ཤེས་པར་དཀའ་བར་སྟོན་པ་ནི། མི་ནི་ཨ་མྲའི་འབྲས་
འདྲའི་སྐབས་སུ། །འདི་ནི་མདོ་དང་བསྟན་བཅོས་ཀུན་ལས། །ཤིན་ཏུ་ནན་
ཏན་ཆེ་བར་གསུངས་པས། །ཕ་རོལ་མ་བརྟགས་པ་ལ་སྐྱོན་མེད། །བརྟགས་
པས་སྐྱོན་མང་དེ་བས་མི་བརྟག །རིགས་སུ་བཅད་ནས་སྐྱོན་བརྗོད་སོགས་་་་
ཀྱིས། །ལན་བརྒྱར་རྔ་མོར་སྐྱེས་ཀྱང་མིན་ནམ། །རང་ལ་རང་རྟོག་གཞན་ལ་མ་
སེམས། །ཅི་ཡང་མིན་པར་དམྱལ་བར་འགྲོ་བས། །མི་འགྲོ་བ་ནི་ཅུང་མི་རུང་
ངམ། །ཞེས་གསུངས་སོ། །བཤེས་པའི་སྤྲིང་ཡིག་གི །མི་ནི་ཨ་མྲའི་འབྲས་འདྲ་
མ་སྨིན་ལ། །སྨིན་པ་དང་འདྲ་སྨིན་ལ་མ་སྨིན་འདྲ། །མ་སྨིན་མ་སྨིན་པར་སྣང་
སྨིན་ལ་ནི། །སྨིན་པར་སྣང་ཞེས་བགྱི་བར་འདྲར་རྟོགས་མཛོད། །ཅེས་པའི་
སྐབས་སུ་འདི་གསུངས་ཏེ། ཨ་མྲ་ལ་རིགས་བཞི་ཡོད་པ་ལྟར། མི་ལ་ཡང་
རིགས་བཞི་ཡོད་པས་ཕྱི་ནང་གཉིས་ཀ་སྨིན་པ་དེ་ཤེས་པར་སླ་བས། དེ་ལ་
དད་གུས་བྱ། བློ་བཏད་དུ་བཏུབ། ནང་མ་སྨིན་པར་ཕྱི་སྨིན་པ་འདྲ་བ་ཅིག་
ཡོད་དེ་ཤེས་པར་དཀའ་བས་དེ་ལ་བློ་གཏད་ན་ཁོས་ལོག་པར་བྱེད་པས་་་་་་་་་
ཐམས་ཅད་ལ་བློ་མི་གཏད། ཕྱི་ནང་གཉིས་ཀ་མ་སྨིན་པ་དེ་ཤེས་པར་སླ་བས།
དེ་ལ་དང་པོ་དད་གུས་དང་བློ་གཏོད་པ་མི་འོང་། ནང་སྨིན་ལ་ཕྱི་མ་སྨིན་པ་
འདྲ་བ་དེས་འཁྲུལ་ནས་སྡིག་གསོག་ཉེན་ཡོད། དེ་ལ་སྡིག་བསགས་ན། ཐལ་
བས་གཡོགས་པའི་མེ་དོང་བཞིན་དུ། སེམས་ཅན་དམྱལ་བ་ལ་སོགས་པར་
བསྲེག་ཅེས་གསུངས་པས་གཟབ་དགོས། མ་མཐོང་བའི་གཡང་ས་་ཆེན་པོ་འདི་
ན་ཡོད་དེ། ངས་ཆོས་བྱས་སྙམ་ཙ་ན། དམྱལ་བར་ཁྲོགས་ཀྱིས་འགྲོ་བ་ལ་
435.

ཇོ་བོ་ལྷ་འབྲི་སྒང་པས་མཛད།
མ བཅོམ་ལྡན་འདས་།
ཀྱིས་མདོ་དང་། སློབ་དཔོན་མཁས་པ་རྣམས་ཀྱིས་བསྟན་བཅོས་ཀུན་ནས་
ཤིན་ཏུ་ནན་ཆེ་བར་གསུངས་པས་ན། ཕ་རོལ་གྱི་སྐྱོན་ལ་ཡེ་མི་བརྟག བརྟགས་
ན་སྐྱོན་མང་པོ་མཐོང་བར་འགྱུར་བས། རང་ཅག་གི་སྦ་ཐང་ལ་སོགས་པ་སྡེ་
རིས་སུ་བཅད་ནས་སྐྱོན་བརྗོད་པ་འདིས་ནི་རྒྱ་ཁོངས་ཆེན་མོར་ཚུད་པ་དང་་་
འདྲ་སྟེ། ཐར་ཐབས་མེད་པ་ཡིན་པས། དཔེར་ན་མི་ཅིག་མཆོད་རྟེན་གྱི་ཁ་ན་
བསྡད་ནས་འདུག་པ་ལ། དེར་མ་སྡོད་རྔ་མོར་སྐྱེ་བ་ཡིན་བྱས་པས། འགབ་མ་
ལ་ཡུག་ཡུག་བྱེད་ཅིང་། རྔ་མོར་སྐྱེས་ཀྱང་ཨེ་མ་ཟིན་ཟེར་བ་བཞིན་དུ། འོ་ཅག་
དམྱལ་བར་སྐྱེས་ཀྱང་ཨེ་མ་ཟིན་ནམ་དུ་འདུག་གསུང་། དེ་བས་ན་རང་གི་་་་་
སྐྱོན་ལ་རང་རྟོག །བརྟགས་བས་སྐྱོན་དུ་ཤེས་ན་དེ་དང་རྣམ་ཞིག་འབྲལ་བར་
འགྱུར་ཏེ། གང་ཞིག་ཉེས་ལ་ཉེས་ཤེས་ན། །དུས་གཞན་ཞིག་ན་འབྲལ་བར་
འགྱུར། །ཞེས་གསུངས་པས་སོ། །གཞན་གྱི་སྐྱོན་ལ་བརྟགས་ན། རང་ཉམས་
པར་འགྱུར་བས་མི་བརྟག་སྟེ། སྐྱེས་བུ་ངན་པ་གཞན་གྱི་སྐྱོན། །ཉུངས་འབྲུ་
ཙམ་ཡང་རྟོག་བྱེད་ལ། །རང་སྐྱོན་བིལ་བ་ཙམ་ལ་ཡང་། །ཡོད་པ་ཉིད་དུ་མི་
སེམས་སོ། །ཞེས་དང་། མིག་གིས་རང་གི་རྡུལ་མི་མཐོང༌།།ཟླ་བའི་ར་རི་རྟོག་
པར་བྱེད། །ཅེས་པ་ལ་སོགས་པ་གསུངས་པས། རབ་དབེན་ཤེས་བྱ་རྣམ་གཉིས་
ལ། །ལོང་བ་འོན་ལྐུགས་འདུ་ཤེས་བྱ། །གཞན་སྐྱོན་བརྟགས་པས་རང་ལ་ཐོབ་
རྒྱུ་ཅི་ཡང་མེད་པར་དམྱལ་བར་འགྲོ་བདེ་ལས་མི་འགྲོ་བ་ཅུང་མི་རུང་ངམ་བྱ་
བ་གསུང་། སེམས་ཅན་ཀྱི་སྐྱོན་ནས་བརྟགས་ན་ཉེས་དམིགས་ཆེ་བས། ཀུན་ལ་
སྟོན་པའི་འདུ་ཤེས་བྱ་བར་སྟོན་པ་ནི། གནོད་པ་སྤོང་བས་བདག་ལུས་བསྲུང་
བ། །གཙོར་བྱ་སེམས་ཅན་དོན་ནི་དྲན་པས། །ཁྱད་པར་དུ་ནི་སེམས་དཔའ་
ལའོ། །དེ་ཉིད་ཀུན་ལ་སྟོན་པའི་འདུ་ཤེས། །རྟག་ཏུ་བྱ་བ་དོ་གལ་ཆེན་པོ། །
ཞེས་གསུངས་སོ། །དེ་ཡང་བསླབ་པ་ཀུན་ལས་བཏུས་པ་ནས། བདག་རྒྱུད་
弊436.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ལ་བརྟེན་ནས་གཞན་རྒྱུད་ལ་གནོད་པ་སྤོང་བ་དང་། གཞན་གྱི་རྒྱུད་ལ་བརྟེན་
ནས་བདག་གི་ལུས་ལ་གནོད་པ་སྤོང་བའི་སྒོ་ནས་ལུས་བསྲུང་བ་གཉིས་་་་་་་་
གསུངས་པ་ལས། གཙོ་བོར་བདག་གི་ལུས་ལ་གནོད་པ་སྤོང་བའི་སྒོ་ནས་ལུས་
བསྲུང་བར་བྱ་ལ། དེའི་ཆེད་དུ་བྱ་བ་ནི་སེམས་ཅན་གྱི་དོན་དྲན་པ་སྟེ། བདག་
གིས་སེམས་ཅན་གྱི་དོན་སྒྲུབ་པར་ཁས་བླངས་པས། དེ་ལ་རང་གི་ལུས་སྡིག་པ་
ལས་མ་བསྲུངས་ན་ངན་སོང་དུ་སྐྱེས་ནས་སེམས་ཅན་གྱི་དོན་མི་འགྲུབ་པར་་་
་སེམས་་་་་
འགྱུར་བས་ན་གནོད་པ་ལལས་བསྲུང་བའོ། །ཁྱད་པར་དུ་བྱང་ཆུབ་
དཔའ་ལ་ངན་སེམས་སྐྱེད་པའི་གནོད་པ་ལས་བསྲུང་དགོས་པས། བྱང་ཆུབ་
སེམས་དཔའ་ཡང་གང་ཡིན་ངོ་མི་ཤེས་པས། སེམས་ཅན་ཀུན་ལ་སྟོན་པའི་
འདུ་ཤེས་རྟག་ཏུ་བྱ་བ་གལ་ཆེ་བས། འོད་སྲུང་གི་ཞལ་ནས། བདག་ནི་སེམས་
ཅན་ཐམས་ཅད་ལ། །སྟོན་པའི་འདུ་ཤེས་བསྐྱེད་ལགས་སོ། །དེ་ཅིའི་སླད་དུ་ཞེ་
ན། དབང་པོ་སྨིན་པ་དང་མ་སྨིན་པ་གང་ཡིན་འཚལ་བ་མ་མཆིས་པའི་ཕྱིར་
རོ། །ཞེས་གསུངས་པས། འདི་ལ་གཟབ་པ་གལ་ཆེའོ། བོད་ན་བྱང་ཆུབ་
སེམས་དཔའ་ཡོད་པར་ནི་མདོ་དང་རྒྱུད་ཀུན་ནས་ལུང་བསྟན། ཇོ་བོས་ཀྱང་
གསུངས་པས། རང་བསྲུང་བ་དང་། གཞན་བསྲུང་བ་དང་། བྱང་ཆུབ་ཀྱི་
སེམས་བསྲུང་བ་དང་། བསོད་ནམས་བསྲུང་བར་འདོད་པ་རྣམས་ཀྱིས་བཀྲུ་
བཤལ་མི་བྱའོ་བྱ་བ་གསུང་སྐད། དེ་ལྟར་ཡིན་པས་རང་མི་རྨས་པའི་ཐབས་ལ་
བསླབ་པར་སྟོན་པ་ནི། མི་རྨས་འདོད་པའི་གང་ཟག་རྣམས་ཀྱིས། །རང་གི་
སྐྱོན་ལ་དཔྱད་པར་བྱ་ཡི། །གཞན་སྐྱོན་ཅི་འདྲའང་མི་བརྟག་བཏང་སྙོམས། །
མ་འདྲེས་སེམས་ན་བཟློག་པར་བྱ་སྟེ། །གཞན་དུ་ན་ནི་ཐར་རྒྱལ་ཁོ་ནའོ། །ཞེས་
གསུངས་སོ། །འདི་ཡང་བསླབ་པ་ཀུན་ལས་བཏུས་པར། གནོད་པར་འགྱུར་བ་
སྤོང་བའི་ཐབས་ལ། །ལྷག་པའི་བསམ་པ་བསྐུལ་བའི་མདོ་ནས། །ལྔ་བརྒྱ་ཐ་མ་
ལ་མ་རྨས་ཤིང་མ་བསྣད་པར་བདེ་བར་ཡོངས་སུ་ཐར་པར་འདོད་པས། ཆོས་
+437.

ཇོ་བོ་ལྷ་འབྲི་སྒང་པས་མཛད།  ཿ
བཞི་ལ་བསླབ་པར་བྱ་སྟེ། བྱང་ཆུབ་སེམས་དཔའི་ཐེག་པ་བ་གཞན་གྱི་ཉེས་པ་
མི་གླེང་བ་དང་། བདག་གི་འཁྲུལ་པ་ལ་སོ་སོར་རྟོག་པ་དང་། མཛའ་བཤེས་
དང་སློང་མོ་སྟེར་བའི་ཁྱིམ་ལ་མི་བལྟ་བ་དང་། གཞན་ཡིད་དུ་མི་འོང་བའི་
ཚིག་སྤོང་བའོ། །ཞེས་པའི་སྐབས་སུ་འདི་གསུངས་ཏེ། རང་ཅག་སྐྱེ་བ་ཕྱི་མ་ལ་
མ་རྨས་པར་འདོད་ན། རྟག་ཏུ་རང་གི་སྐྱོན་ལ་དཔྱད་པར་བྱའི། མིག་ཕྱིར་
བལྟས་ནས་གཞན་གྱི་སྐྱོན་ཆེ་ཆུང་དང་། བདེན་རྫུན་དང་། རིགས་མི་རིགས་
ལ་སོགས་པ་ཅི་འདྲ་ཡང་རུང་སྟེ་མི་བརྟག་པར། ཡོན་ཏན་གྱི་ངོས་ནས་བལྟ་
བར་བྱ། མ་ཐ་ཡང་བཏང་སྙོམས་སུ་བཞག་གསུང༌། དེ་ནས་ཕ་རོལ་པོ་སྐྱོན་
ལྡན་དུ་འདུག་པ་དེ་ལ། རང་དོན་དང་ཉོན་མོངས་པ་མ་འདྲེས་ཤིང་ཕན་པའི་
བསམ་པ་ཁོ་ནས་ཡིན་ན་སྐྱོན་དེ་ལས་བཟློག་པར་བྱ་སྟེ། དེ་ལས་གཞན་དུ་ན་
བཟློག་པར་མི་བྱ་བའམ། རང་དོན་ནམ་ཉོན་མོངས་པ་དང་འདྲེས་ནས་་་་་
འདུག་ན། ཨ་མི་ཐར་རྒྱལ་ལ་གསུངས་པ་ཁོ་ན་ལྟར་བྱ་སྟེ། ཨ་མི་ཐར་རྒྱལ་གྱིས་
བོད་ཀྱི་མཐའ་ཅིར་འགྱུར་བྱས་པས། དགེ་བཤེས་སྟོན་པའི་ཞལ་ནས་ཐར་་་་་
རྒྱལ་བོད་ཀྱི་མཐར་ལ་མ་རྟོག །ཐར་རྒྱལ་གྱི་མཐའ་ལ་རྟོགས་གསུངས་པ་ལྟར།
གཞན་ལ་མི་བརྟག་པར་རང་ལ་བརྟག་པར་བྱ་གསུང་། ད་ནི་ཆོས་ཀྱི་ཕོངས་
པར་འགྱུར་བའི་ལས་བསགས་ན་སྒྲུབ་པའི་བར་ཆད་འགྱུར་བས་ཆོས་ལ་་་་་་་
བརྙས་པ་སྤོང་བར་སྟོན་པ་ནི།། ཆོས་སྤོང་སྒྲིབ་པའི་གནོད་པའི་སྐབས་སུ། །
ཆོས་ཀུན་ཐེག་པ་ཆེ་ལ་གཞོལ་བས། །ཀུན་ལ་མི་སྨད་མཉམ་པར་གུས་བྱ། །ཐེག་
པ་ཆེ་ཆུང་ཁྱད་པར་གསུངས་པ། །ཚུལ་ཁྲིམས་སྤོང་བ་བདུན་དང་བཅུར་་
གསུངས། །ཆེད་ནི་རང་དོན་གཞན་གྱི་དོན་ཡིན། །ལྟ་བ་མི་རྟག་སྟོང་པ་ཉིད་
དང་། །འབྲས་བུ་མྱ་ངན་འདས་ཟད་གཟོད་ཞི། །དེ་དག་ཀུན་ཀྱང་སྣོད་ཀྱི་བྱེ་
བྲག །རྟོགས་པ་ཆེ་ཆུང་དག་གིས་ཡིན་གྱི།།བསྟན་པ་ལ་ནི་བྱེ་བྲག་ཡོད་མིན། །
དེ་བས་ཀུན་ལ་མཉམ་པར་གུས་བྱ། །ཆོས་སྤོང་སྒྲིབ་པ་ཤིན་ཏུ་ཆེ་ཕྱིར། །ཞེས་
438.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
གསུངས་སོ། །།དེ་ཡང་བསླབ་པ་ཀུན་ལས་བཏུས་པའི་ཆོས་སྤོང་བའི་གནོད་
པའི་སྐབས་སུ། འཕགས་པ་རྣམ་པར་འཐག་པ་ཐམས་ཅད་བསྡུས་པའི་མདོ་
ལས། འཇམ་དཔལ་དམ་པའི་ཆོས་སྤོང་བའི་སྒྲིབ་པ་ནི་ཕྲའོ། །འདི་ནི་རིགས་
སོ་འདི་ནི་མི་རིགས་སོ་ཞེས་ཟེར་ན་ཆོས་སྤོང་བ་ཡིན་ནོ། །ངས་ཆོས་ཐ་དད་
བསྟན་པ་མེད་པར་མི་བླུན་པོ་དེ་དག་འདི་ནི་ཉན་ཐོས་ལའོ། །འདི་ནི་རང་
སངས་རྒྱས་ལའོ། །འདི་ནི་ཐེག་པ་ཆེན་པོ་ལའོ་ཞེས་ཐ་དད་དུ་འབྱེད་དེ། དེ་ཐ་
དད་པའི་འདུ་ཤེས་ཀྱིས་དམ་པའི་ཆོས་སྤོང་བ་ཡིན་ནོ། །ཞེས་པའི་སྐབས་སུ་
འདི་གསུངས་ཏེ། དུས་གསུམ་གྱི་ཆོས་ཀུན་ཐེག་པ་ཆེན་པོ་ལ་གཞོལ་བ། བབ་
པ་འབབ་པ་ཡིན་པས་ན། དམ་པའི་ཆོས་པདྨ་དཀར་པོ་ལས། ཐེག་པ་གཅིག་
ཏུ་གསུངས་པ་དེ་ངེས་དོན་ཡིན། དེ་ལྟ་མ་ཡིན་ཏེ། བཅོམ་ལྡན་འདས་ཀྱིས་
ཆོས་ཐ་དད་བཤད་པར་གྱུར་ན་དེ་བཞིན་གཤེགས་པའི་ཐུགས་ཡོངས་སུ་དག་
པོར་ཡང་མི་འགྱུར་ཏེ། མངོན་པར་ཞེན་པའི་སྐྱོན་དུ་ཡང་འགྱུར། སྙིང་རྗེ་ཆེན་
པོ་ཉི་ཚེ་བར་འགྱུར། འདུ་ཤེས་ཐ་དད་པའི་སྐྱོན་དུ་ཡང་འགྱུར། ངས་ཆོས་ལ་
སློབ་དཔོན་གྱི་དཔེ་མཁྱུད་བྱས་པའི་སྐྱོན་དུ་ཡང་འགྱུར་རོ། །འཇམ་དཔལ་
ངས་སེམས་ཅན་རྣམས་ལ་ཆོས་གང་དང་གང་བསྟན་པ་དེ་ཐམས་ཅད་ནི་
འདི་ལྟ་སྟེ། ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བའི་ཕྱིར་བྱང་ཆུབ་ལ་
གཞོལ་བ། ཐེག་པ་ཆེན་པོ་ལ་འབབ་པ། ཐམས་ཅད་མཁྱེན་པ་ཉིད་ཡང་དག་
པར་སྒྲུབ་པ། ཡུལ་གཅིག་ཏུ་ཡང་དག་པར་ཕྱིན་པར་བྱེད་པ་སྟེ། དེ་བས་ན་ང་
ལ་ཐེག་པ་རྣམ་པར་དགོད་པ་མེད་དོ། །ཞེས་གསུང་པས་ན། ཐེག་པ་ཆེ་ཆུང་
ཀུན་ལ་མི་སྨད་པར་མཉམ་པར་གུས་པར་བྱའི་བྱེ་བྲག་མི་དབྱེའོ་གསུང་། དགེ་
བཤེས་སྤྱན་སྔས་པོ་ཏོ་བ་ལ། ཆོས་དང་ཆོས་མ་ཡིན་པའི་ཁྱད་པར་གྱི་བེའུ་་་་་
བུམ་ཅིག་བསྐུར་ནས། གཅིག་གིས་པོ་ཏོ་བའི་སྤྱན་སྔར་བཀླགས་པས། པོ་ཏོ་
བའི་ཞལ་ནས། དེ་འདིར་ཁྱོགས་དང་གསུང་ནས་གཟིགས་ཏེ། ཕག་ཏུ་སྦས་
·439.

ཇོ་བོ་ལྷ་འབྲི་སྒང་པས་མཛད།
ནས་འདི་ནི་འདི་ཁོ་ན་ཙུག་བྱར་བཏུབ་སྟེ་མི་འོང་། ངས་ནི་ཕུར་ཚོ་བ་ལ་ཆོས་
མིན་ཟེར་མི་ནུས། ཨ་མ་ན་སི་ལ་ཡང་ཆོས་མིན་ཟེར་མི་ནུས་ཏེ། ཨ་མ་ན་སི་བྱ་
བ་ཡིད་ལ་མི་བྱེད་པ་ལ་བྱ་བ་ཡིན་ཏེ། ཆོས་བཟང་པོ་ཡང་དག་པ་ཡིན། གང་
ཟག་དེ་ལྟ་བུ་ལ་ཞུགས་མ་རན་པ་རྣམས་ཀྱིས་ཞུགས་པས་ལན་པ་ཡིན་ཏེ།
དཔེར་ན་སྤྱོད་པ་བྱ་མ་རན་པར་བྱས་པས་སྤྱོད་པ་བ་ནག་པོའི་གཏམ་རྒྱུད་
དང་འདྲ་བ་ཡིན་གསུང་། དེ་བས་ན་ཐེག་པ་ཆེ་ཆུང་གི་ཁྱད་པར་གསུངས་པ་
དེ། ཐེག་པ་182ཆུང་ངུའི་རིགས་ཅན་རྣམས་བཀྲི་བའི་ཕྱིར་གསུངས་པ་ཡིན། དོན་
ལ་འདྲ་སྟེ། 17བཅུ་དང་བདུན་པོ་དོན་དུ་གཅིག །བདག་དོན་གཞན་དོན་དོན་དུ་
གཅིག །སྟོང་དང་མི་རྟག་དོན་དུ་གཅིག །ཟད་དང་མི་སྐྱེ་དོན་དུ་གཅིག །ཅེས་
པའི་ཚུལ་ཡིན་པས། ཚུལ་ཁྲིམས་ཀྱི་ཁྱད་པར་སྤོང་བ་བདུན་འཁོར་དང་་་་་་
བཅས་པ་དང་། སྤོང་བ་བཅུ་འཁོར་དང་བཅས་པ་གསུངས་ཀྱང་དོན་ལ་ཡིད་
ཀྱི་གསུམ་མ་སྤངས་པར། ལུས་ངག་གི་བདུན་པོ་སྤོང་བར་མི་ནུས་པས། དོན་
ལ་གཅིག །ཆེད་དུ་བྱ་བའི་ཁྱད་པར་རང་དོན་དང་གཞན་དོན་གཉིས་ཀྱང་།
སྔོན་ལ་རང་དོན་མ་གྲུབ་པར་གཞན་དོན་མི་འགྲུབ་པས་དོན་ལ་གཅིག །ལྟ་
བའི་ཁྱད་པར་མི་རྟག་པ་དང་རང་བཞིན་གྱིས་སྟོང་པ་གཉིས་ཀྱང་། རང་་་་
བཞིན་གྱིས་སྟོང་པས་མི་རྟག་པར་འགྱུར་དུ་བཏུབ་ཀྱི། དངོས་པོ་རང་བཞིན་
དུ་གྲུབ་ན། མི་རྟག་པར་འགྱུར་དུ་མི་བཏུབ་པས་དོན་ལ་གཅིག །འབྲས་བུའི་
ཁྱད་པར་རྒྱུ་ཀུན་འབྱུང་སྤངས་པས། འབྲས་བུ་སྡུག་བསྔལ་ཟད་པའི་ལྷག་
བཅས་ལྷག་མེད་ཀྱི་མྱང་འདས་དང༌། སྤང་རྒྱུ་སྤང་བྱའམ་ཟད་རྒྱུ་གཟོད་མ་
ནས་ཞི་བའི་མྱ་ངན་ལས་འདས་པ་གཉིས་ཀྱང་། དང་པོ་ཡོད་ན་ཕྱིས་ཟད་དེ་
མེད་དུ་མི་བཏུབ་པས། ཕྱིས་ཟད་པ་དེ་དང་པོ་ནས་མེད་པ་ཡིན་པས་དོན་ལ་
གཅིག་པ་ཡིན། དེ་ལྟར་གཅིག་ཡིན་ཀྱང་ཐ་དད་དུ་སོང་བ་ནི། ཉན་པ་པོའི་
རྟོག་པའི་བྱེ་བྲག་གིས་སོང་བ་ཡིན་གྱི། བཅོམ་ལྡན་འདས་ཀྱི་བསྟན་པ་ལ་བྱེ་
440.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བྲག་མེད་པས། གསུང་ནི་གཅིག་གཅིག་གསུང་མཛད་ལ། །དུ་མ་ཉིད་དུ་སོ་
སོར་རིག །ཅེས་པ་དང་། ཡང་། ཆོས་ཀྱི་དོན་དེ་ཕན་པར་མཛད་པའི་དོན་དུ་
གཡོས། །ཆོས་ཀྱི་བདུད་རྩི་མྱ་ངན་འདས་པ་མཆོག་གི་རྒྱུ།།རོ་གཅིག་གདུང་བ་
སེལ་བར་ཆར་ཆུ་བཞིན་དུ་འབབ། །དེ་ནི་སྣོད་ལ་བརྟེན་ནས་རོ་རྣམས་དུ་་
མར་འགྱུར། །ཞེས་གསུངས་པས། ཐེག་པ་ཆེ་ཆུང་གི་ཆོས་ཀུན་ལ་མཉན་་་་་་
པར་གུས་པར་བྱ་སྟེ་མ་གུས་ན་ཆོས་སྤོང་གིས་ལས་ཀྱི་སྒྲིབ་པ་ཤིན་ཏུ་ཆེ་བར་་་་
གསུངས་པའི་ཕྱིར་རོ་གསུང་། ཡང་ན་ཐེག་པ་འོག་མ་གཉིས། རེ་ཞིག་ལ་
དགོངས་པ་ཅན་དུ་གསུངས་པར་སྟོན་པ་ནི། ཐེག་པ་ཐམས་ཅད་ཐེག་ཆེན་
ལམ་སྟེགས། །སེམས་དཔའི་ལམ་མིན་གང་ཡང་ཡོད་མིན། །སེམས་ཅན་བློ་ཡི་
དབྱེ་བས་གསུམ་བསྟན། །ངལ་ལ་བར་དུ་གླིང་སྤྲུལ་བཞིན་དུ། །རེ་ཞིག་ངལ་
གསོའི་གནས་སུ་གསུངས་ཡིན། །གཏན་དུ་ཐར་པ་ཐམས་ཅད་མཁྱེན་པ། །དེ་
ཕྱིར་ཆོས་དང་ཆོས་སྨྲ་ཀུན་ལ། །མི་སྨད་གུས་པ་ཤིན་ཏུ་ཆེར་བྱ། །ཆོས་སྤངས་
པ་ལས་སྒྲིབ་ཆེ་མེད་ཕྱིར། །ཞེས་གསུངས་སོ། །དེ་ཡང་ལང་ཀར་གཤེགས་པ་
ཀུན་ནས། ལྷའི་ཐེག་པ་དང་། ཚངས་པའི་ཐེག་པ་དང་། ཉན་ཐོས་དང་རང་
རྒྱལ་གྱི་ཐེག་པ་ལ་སོགས་པ་གསུངས་པ་ཐམས་ཅད་ཀྱང་ཐེག་པ་ཆེན་པོའི་་
ལམ་སྟེགས་ཡིན་པས། དེ་བས་ན་བྱང་ཆུབ་སེམས་དཔའི་ལམ་དུ་མ་གྱུར་པའི་
ཆོས་གང་ཡང་མེད་དོ། །འོ་ན་ཐེག་པ་གསུམ་དུ་གསུངས་པ་དང་འགལ་སྙམ་
ན། དེ་སེམས་ཅན་གྱི་བློའི་རིམ་པ་གསུམ་དུ་བསྟན་པ། བློ་གྲོས་དམན་པ་ཐེག་
ཆེན་པོ་ལ་གཞུག་ཏུ་མ་བཏུབ་པ་རྣམས་བཀྲི་བར་བྱ་བའི་ཕྱིར་དང་། འཁོར་
བའི་སྡུག་བསྔལ་ལས་སྐྱབས་ནས། རེ་ཞིག་ངལ་གསོ་བའི་བསྟི་གནས་ལྟ་བུར་
ཐེག་པ་འོག་མ་གཉིས་བསྟན་པ་སྟེ། དཔེར་ན་ཕྱིའི་རྒྱ་མཚོ་ལ་འགྲོ་བའི་དུས་
ན་ཚོང་ཕྲུག་རྣམས་ངལ་ཞིག་ཡིད་ཞི་བའི་དུས་ན། དེད་དཔོན་ཐབས་ལ་་་་་
མཁས་པ་དེས། བར་དུ་གླིང་སྤྲུལ་ནས་ཡིད་རྟས་སུ་བཅུག་ནས་ཡང་འགྲོ་བར་
*·441·

ཇོ་བོ་ལྷ་འབྲི་སྒང་པས་མཛད།
བྱེད་པ་བཞིན་དུ། རེ་ཞིག་ངལ་གསོ་བའི་གནས་སུ་གསུངས་པ་ཡིན། གཏན་དུ་
ཐར་པ་ཐམས་ཅད་མཁྱེན་པ་གཅིག་ཡིན་པ་དེའི་ཕྱིར་ན། ཐེག་པ་ཆེ་ཆུང་གི་
ཆོས་དང་། དེ་དག་སྨྲ་བའི་གང་ཟག་ཐམས་ཅད་ལ་མི་སྨད་པར་གུས་པར་བྱ།
དེ་ལྟར་བྱས་ན་སྔར་གྱི་ཆོས་སྤོང་གི་སྒྲིབ་པ་མང་པོ་འཛད། ཕྱི་མ་ལ་ཆོས་དང་
ཆོས་སྨྲ་བ་དང་ཕྲད་པས། རང་གཞན་གྱི་དོན་བསྒྲུབ་ནུས་པར་འགྱུར་བ་ཡིན།
དེ་ལྟར་མ་བྱས་ན་ཆུ་བརྒལ་བ་ལ་གྲུ་སྤངས་པ་ལྟར་ཐར་ལམ་ཆད། ཆོས་་་་
སྤངས་པ་བས་ལས་སྒྲིབ་ཆེ་བ་མེད་པར་ཕ་རོལ་དུ་ཕྱིན་པའི་དམྱལ་བའི་ལེའུ་་
ནས་གསུང་པ་བཞིན་དུ་ཡིན་པས་གུས་པར་བྱ། དེ་ལྟར་ཆོས་དང་ཆོས་སྨྲ་་་་་་
བའི་གང་ཟག་ལ་སྨད་ཅིང་མ་གུས་པ་བྱས་པ་ལ་བརྟེན་ནས། ཉེས་པ་བྱུང་བ་
དེ་ཡུལ་གང་ལ་བརྟེན་ནས་བཤགས་པ་བྱས་ནས་སྦྱོང་སྙམ་ན། དེ་སྟོན་པ་ནི།
བྱང་ཆུབ་སེམས་དཔའི་རྨ་འབྱིན་སྐབས་སུ། གང་ལ་བརྟེན་ནས་གནོད་པ་་་་་་
བྱུང་བ། །དེ་ཉིད་ལ་བརྟེན་གུས་སོགས་བཟོད་གསོལ། །བྱས་ན་སྡིག་པ་དེ་ནི་
སྦྱང་སླ། །དཀོན་མཆོག་གཞན་བརྟེན་བསགས་པའང་དེ་བཞིན། །ཞེས་
གསུངས་སོ། །འདི་ནི་བསླབ་པ་ཀུན་ལས་བཏུས་པ་དང་། མདོ་ཀུན་ལས་
བཏུས་པ་གཉིས་ཀ་ནས་གསུངས་ཏེ། ཐེག་པ་ཆེན་པོའི་གང་ཟག་ལ་ངན་
སེམས་ཀྱི་གནོད་པའི་སྐབས་ནས། མ་མཐོང་བའི་གཡང་ས་ཉེས་དམིགས་ཤིན་
ཏུ་ཆེ་བར་གསུངས་པས། རང་ཅག་གི་དེ་སྔ་བྱང་ཆུབ་སེམས་དཔའ་ལ་མ་གུས་
པ་ལ་གུས་པ་ལ་སོགས་པ་བྱས་ན། ས་གང་ལ་བརྟེན་ནས་བུབ་བ་དེ་ཉིད་ལ་
བརྟེན་ནས་ལྡང་དགོས་པ་ཡིན་པས། ཡུལ་གང་ལ་བརྟེན་ནས་རྨ་འབྱིན་པའི་
གནོད་པ་བྱུང་བ་དེ་ཉིད་ལ། དད་གུས་དང་། བསྙེན་བཀུར་དང་། བཟོད་
གསོལ་བྱས་ན་སྡིག་པ་དེ་སྦྱོང་སླ་བ་ཡིན། དེ་ཉིད་མེད་ན་ཡང་བྱང་ཆུབ་་་་་
སེམས་དཔའ་ཐམས་ཅད་ལ་དད་གུས་བྱས་ཤིང་བཤགས་ན་སྦྱོང་སླ་བས་དེ་
བྱ། དེ་བཞིན་དུ་བླ་མ་དང་སློབ་དཔོན་དུ་གྱུར་པ་ལ་མ་གུས་པ་བྱས་ན་ཡང་།
442.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བླ་མ་དེ་ཉིད་དམ་བླ་མ་གཞན་ལ་བརྟེན་ནས་སྦྱང་ན་སླ། དེ་བཞིན་དུ་དཀོན་
མཆོག་གསུམ་ལ་བརྟེན་ན་།སྡིག་པ་བསགས་པ་ཡང་། རྟེན་བཞེངས་པ་དང་།
ཆོས་འབྲི་བ་དང་། བཀླག་པ་དང་། མཆོད་པ་དང་། དད་གུས་བྱས་ན་སྦྱོང་སླ་
བས་དེ་བཞིན་དུ་བྱའོ། །
༈ དེ་ལྟར་སེམས་བསྐྱེད་ནས་དེའི་སྤྱོད་པ་སྒྲུབ་པ་ལ་དེའི་བར་དུ་གཅོད་་་
པ་རྣམས་སྤངས་ནས། བྱང་ཆུབ་སེམས་དཔའི་མཛད་པ་གཞན་དོན་ཡིན་་་་་
ཀྱང་། རང་རྒྱུད་མ་སྨིན་པར་གཞན་དོན་བྱས་ན། གཞན་ལ་མི་ཕན་པར་རང་
ཆུད་འཛའ་བས། དང་པོར་རང་རྒྱུད་སྨིན་པར་བྱ་བ་སྟོན་པ་ནི། དེ་ལྟར་རང་
རྒྱུད་ཡོངས་སུ་སྨིན་པ། །ལས་དང་པོ་ཡིས་གཙོ་བོར་དེ་བྱ། །གཞན་དོན་གཙོ་
བོར་བྱ་བ་མ་གནང་། །ལྷག་པའི་བསམ་པ་བསྐུལ་བཞིན་གནས་བྱ། །སེམས་
ཀྱིས་སེམས་ཅན་དོན་ལས་གཞན་མེད། །ལུས་ངག་དག་གིས་དངོས་སུ་མི་་་་
འཇུག །མངོན་ཤེས་མེད་རིང་སེམས་ཅན་དོན་བྱེད། །དམུས་ལོང་རི་དྭགས་
མིང་གིས་མདའ་འཕེན། །དེ་བས་ཙབ་ཙུབ་ཉུང་བ་གཙོར་བྱ། །ཞེས་གསུངས་
སོ། །གོང་དུ་གསུངས་པའི་ཚུལ་དེ་ལྟ་བུའི་སྒོ་ནས་རང་མི་ཉམས་ཤིང་། རང་
རྒྱུད་ཡོངས་སུ་སྨིན་པའི་ཐབས་ལ་བསླབ་པའི་ཚུལ་དེ། ལས་དང་པོ་པའི་བྱང་
ཆུབ་སེམས་དཔའ་གཙོ་བོར་དེ་བྱ། རང་ལ་མི་གནོད་ཅིང་ཁ་ལྷག་ལྟ་བུས་་་་་་
གཞན་དོན་ནུས་ན་ཞར་ལ་བྱ། རང་ཐེད་ལ་འགྲོ་བའི་གཞན་དོན་བྱ་བར་མ་
སྣང་སྟེ། བྱེའུ་ཕྲུག་ཤ་བོ་ཆེས་རྒོད་པོ་ནམ་འཕང་སྐྱོད་པའི་ལད་མོ་བྱས་པས་
རང་བརླག་སྟེ་འགྲོ་བ་ལས་མི་འོང་བས། ལྷག་པའི་བསམ་པ་བསྐུལ་བའི་མདོ་
ནས་གསུངས་པའི། འཁོར་མི་བསྡུ། ཐོས་པ་ཉུང་བའི་སེམས་ཅན་སྤང་། བས་
མཐའི་གནས་མལ་བསྟེན། རང་ཞི་བ་དུལ་བ་ཞི་གནས་ཀྱི་རྣལ་འབྱོར་ལ་་་་་་
བརྩོན་པར་བྱ་བ་གསུངས་པ་བཞིན་དུ་གནས་པར་བྱ། ཤ་གཟུག་རང་ཟ་བའི་
གཏམ་རྒྱུད་བཞིན་དུ་བྱ་གསུང། འོ་ན་དེ་བྱང་ཆུབ་སེམས་དཔར་ཅང་འོང་
*·443·

ཇོ་བོ་ལྷ་འབྲི་སྒང་པས་མཛད།
ངམ་སྙམ་ན། གཞན་དོན་བྱེད་པ་ལ་རང་སྨིན་དགོས་པས། སེམས་ཀྱིས་སེམས་
ཅན་གྱི་དོན་ལས་གཞན་ཅི་ཡང་མི་བསམ་པར། སེམས་ཅན་བློ་ཕུགས་སུ་་་་་
བཅུག་ནས་ལུས་ངག་གིས་དངོས་སུ་སེམས་ཅན་གྱི་དོན་ལ་མི་འཇུག་པ་སྟེ།
དཔེར་ན་རང་དང་རང་གི་ཕ་མ་ལ་སོགས་པ་ཐམས་ཅད་འཁྲུལ་ནས་ན་བ་ལ་
སྔོན་དུ་རང་གི་འཁྲུལ་པ་གསོས་ནས། དེ་ནས་གཞན་གྱི་ནད་གཡོག་དང་སྨན་
པ་ལ་སོགས་པ་ཐམས་ཅད་རང་གིས་བྱས་ནས་གསོ་བ་དང་འདྲ་བ་ཡིན། རང་
མ་སྨིན་པས་གཞན་དོན་བྱས་པས། ཁྱི་ལ་མ་ཕན་པ་བྱིན་པ་ལ་གོད་པར་འགྲོ།
སྤྱིར་ཡང་སེམས་ཅན་གྱི་དོན་བྱེད་པ་ལ་མངོན་ཤེས་དགོས། མངོན་ཤེས་མེད་
པར་སེམས་ཅན་གྱི་དོན་བྱས་ཀྱང་། དམུས་ལོང་རི་དྭགས་འདུག་ཟེར་བའི་
མིང་ལ་བརྟེན་ནས། གང་ན་ཡོད་ཆ་མེད་པར་མདའ་འཕེན་པ་དང་འདྲ། དེ་
བས་ན་ལུས་ངག་གིས་ཙབ་ཙུབ་ཉུང་བ་གཙོ་བོར་བྱས་ལ། བློ་སྦྱོང་བ་མན་
ངག་ཡིན་གསུང་། དོན་དེ་ཉིད་དཔེའི་སྒོ་ནས་རྒྱས་པར་སྟོན་པ་ནི། བདག་
ཅག་ཐམས་ཅད་ཙན་དན་བསྔགས་འཚོ། །ཙན་དན་བསྔགས་པས་འཚོ་བ་་་་
མིན་ཞིང་། །ཙན་དན་ཉིད་དང་ལྡན་པར་འདོད་ན། །ཙན་དན་བསྔགས་པས་
འཚོ་བ་སྤངས་ལ། །ཙན་དན་བཙལ་ཕྱིར་རྟག་ཏུ་འབད་བྱ། །མངོན་ཤེས་མི་
ལྡན་སེམས་ཅན་དོན་ནི། །དོན་མེད་དམུས་ལོང་རི་དྭགས་མདའ་བཞིན། །མོས་
པས་སྤྱོད་རིང་སེམས་ཅན་དོན་ནི། །ཕལ་ཆེར་དོན་མེད་གསུངས་ཏེ་དེ་ཡང་།།
མངོན་ཤེས་ལྡན་པར་གྱུར་ན་དེ་ཡིན། །མི་ལྡན་རིང་ལ་ཐམས་ཅད་དོན་མེད། །
ལྷ་ཅིག་དེ་གསུང་ད་ལྟ་འགྲོ་དོན། །དངོས་སུ་མི་ནུས་གོང་གི་དཔེ་བཞིན། །ཅི་
ནས་བྱེད་འདོད་སངས་རྒྱས་བསྟན་པ། །འཇིག་རྟེན་ཡུན་རིང་ཅིག་ནས་བྱ་སྟེ།༎
དེ་ཡང་དགེ་འདུན་སྡེ་ལ་རག་ལས། །ནུས་པ་ཡོད་ན་དེ་གནས་ཐབས་བྱ། །ནུས་
མེད་རང་རྒྱུད་ཇི་ལྟར་ཁས་བླངས། །སེམས་ཅན་ཆེད་དུ་མི་ཉམས་བསྲུང་་་
ཞིང་། །ལྷག་བསམ་བསྐུལ་བཞིན་ཆོས་བཞིས་གནས་ན། །ལས་དང་པོ་ཡི་
·444·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སེམས་ཅན་དོན་དེ། །ཚུལ་དེ་ལས་གཞན་རང་མགོ་བསྐོར་ཐབས། །དེ་ནི་བསྡུ་
བའི་དངོས་པོའི་སྐབས་སུའོ། །ཞེས་གསུངས་སོ། །དེ་ཡང་མདོ་སྡེ་རྒྱན་གྱི། སྦྱིན་
མཚུངས་དེ་དོན་ལེན་འཇུག་དང༌། །བདག་ཉིད་རྗེས་སུ་འཇུག་རྣམས་ཀྱིས། །
སྙན་པར་སྨྲ་དང་དོན་སྤྱོད་དང་། །དོན་མཐུན་ཉིད་དུ་འདོད་པ་ཡིན། །ཞེས་
པའི་སྐབས་སུ་འདི་གསུངས་ཏེ། སྤྱིར་ཐེག་པ་ཆེན་པོའི་ལུགས་ཀྱིས་ཕ་རོལ་ཏུ་
ཕྱིན་པ་དྲུག་གི་སྒོ་ནས་རང་གི་དོན་ཡོངས་སུ་རྫོགས་པར་བྱེད་ལ། བསྡུ་བའི་
དངོས་པོ་བཞིའི་སྒོ་ནས་གཞན་གྱི་དོན་ཡོངས་སུ་རྫོགས་པར་བྱེད་པ་ཡིན་ལ།
རང་ལ་ཐེག་པ་ཆེན་པོའི་ཡོན་ཏན་དེ་དག་གང་ཡང་མེད་པར་ཐེག་པ་ཆེན་
པོའི་བསྔགས་པ་བརྗོད་པ་ནི། ཙན་དན་མེད་པར་དེའི་བསྔགས་པ་བརྗོད་པ་
དང་འདྲ་སྟེ། ཏིང་ངེ་འཛིན་རྒྱལ་པོ་ནས། ཇི་ལྟར་སྐྱེས་བུ་ལ་ལ་དགང་། །ཙན་
དན་དག་ནི་འདེ་འདྲ་སྟེ། །སྤོས་ཀྱི་རྣམ་པ་ཡིད་འོང་ཞེས། །ཙན་དན་དག་གི་
བསྔགས་པ་བརྗོད། །གཅིག་གིས་སྤོས་དེ་ཁྱོད་ཡོད་དམ། །དྲིས་ན་མེད་ཅེས་
ཟེར་བ་ལྟར། །དེ་བཞིན་རྣལ་འབྱོར་མི་བརྩོན་པ། །ཚུལ་ཁྲིམས་བསྔགས་པས་
འཚོ་བ་དག།ཕྱི་མའི་དུས་ན་འབྱུང་འགྱུར་ཏེ། །དེ་དག་ལ་ནི་ཚུལ་ཁྲིམས་མེད།།
ཅེས་ཏིང་ངེ་འཛིན་དང་ཤེས་རབ་དང་རྣམ་པར་གྲོལ་བ་གསུམ་ལ་སྦྱར་ནས་་་
གསུངས་པ་བཞིན་དུ་རང་ཅག་ཀྱང་། རང་ལ་མེད་པར་གཞན་ལ་འཆད་པ་ནི།
ཙན་དན་མེད་པར་དེའི་བསྔགས་པ་བརྗོད་པ་དང་འདྲ་བས། བསྔགས་པས་
འཚོ་བ་དེ་སྤངས་ལ། རང་དེ་དག་གི་དོན་དང་ཅི་ལྡན་བྱ། དེ་ལྟར་བྱེད་པ་ལ་
ཙན་དན་ཉིད་འཚོལ་བ་ལྟར། རང་སྒྲུབ་པ་སྙིང་པོར་བྱ་སྟེ། སྔོན་དུ་རང་གི་
རྒྱུད་སྨིན་པའི་ཐབས་ལ་འབད་པར་བྱ། རང་མ་སྨིན་ཅིང་མངོན་ཤེས་མེད་
པར་སེམས་ཅན་གྱི་དོན་བྱས་ཀྱང་མི་ཕན་པ་ནི་ཇོ་བོས། འདབ་གཤོག་མ་སྐྱེས་
པའི་བྱེའུ་འཕུར་མི་ནུས་པ་དང་འདྲ་བར་གསུང་། འདིར་ཡང་དམུས་ལོང་གི་
དཔེ་དང་འདྲ་བར་གསུངས། གཞན་ནས། ཕལ་ཆེན་དོན་མེད་དོན་ཡོད་དང་།།
·445·

ཇོ་བོ་ལྷ་འབྲི་སྒང་པས་མཛད།
རྣམ་ཀུན་དོན་མེད་ཤེས་པར་བྱ། །ཞེས་གསུངས་ཏེ། ཆོས་མཆོག་མན་ཆད་དུ་
ཕལ་ཆེར་དོན་མེད་པ་དེ་ལྟར་ཡིན་ཀྱང་། མངོན་ཤེས་དང་ལྡན་ན་དོན་ཡོད་
པ་དེ་རང་ཡིན། མངོན་ཤེས་དང་མི་ལྡན་རིང་ལ་ཐམས་ཅད་དོན་མེད་པ་ཡིན་
པས། ཇོ་བོའི་ཞལ་ནས་ཀྱང་། རང་ཅག་གིས་ད་ལྟ་ལུས་ངག་གིས་འགྲོ་དོན་
དངོས་སུ་བྱ་བར་མི་ནུས་ཏེ། དེ་གོང་གི་ཙན་དན་དང་དམུས་ལོང་གི་དཔེ་
གསུངས་པ་བཞིན་དུ་ཡིན་པས། སེམས་ཅན་གྱི་དོན་དུ་རང་གི་རྒྱུད་སྨིན་པར་
བྱ། ཅི་ནས་ཀྱང་ཐུགས་རྗེ་ཆེ་ནས་གཞན་དོན་བྱེད་པར་འདོད་ན། སེམས་ཅན་
གྱི་བདེ་བ་ཐམས་ཅད་སངས་རྒྱས་ཀྱི་བསྟན་པ་ལས་འབྱུང་བ་ཡིན་པས།
སངས་རྒྱས་ཀྱི་བསྟན་པ་འཇིག་རྟེན་དུ་ཡུན་རིང་དུ་ཅི་གནས་ཀྱི་ཐབས་ལ་་་་་་
འབད་པར་བྱ་སྟེ། དེ་ཡང་དགེ་འདུན་གྱི་སྡེ་ལ་རག་ལས་པས།·རང་ལ་ནུས་པ་
ཡོད་ན་དགེ་འདུན་གྱི་སྡེ་འཇིག་རྟེན་དུ་གནས་པའི་ཐབས་བྱ་སྟེ། ཇོ་བོའི་ཞལ་
ནས། དགེ་བཤེས་སྟོན་པ་ལ་ཁྱེད་ཀྱིས་དགེ་འདུན་གྱི་སྡེ་ཅིག་ཚུགས་གསུངས་
ནས། ཁོ་བོ་དགེ་བསྙེན་དུ་ཐལ་བས་མི་འཆི་ལམ་ཞུས་པས། འོང་གིས་ངས་
བྱེད་པ་ཡིན་གྱི་གསུངས་ནས། ར་སྒྲེང་བཞེངས་པ་ཡིན་གསུང་། དེ་ནས་རང་
ལ་སྡེ་འཛུགས་པའི་ནུས་པ་མེད་ན། རང་གི་ཇི་ལྟར་ཁས་བླངས་པའི་སྲུང་སྡོམ་
རྣམས། སེམས་ཅན་གྱི་དོན་དུ་མི་ཉམས་པར་བསྲུང་ཞིང་། ལྷག་བསམ་བསྐུལ་
བའི་མདོ་ནས། ཆོས་བཞི་གསུངས་པ་བཞིན་དུ་གནས་ནས། སེམས་ཅན་བློ་
ཕུགས་སུ་བཅུག་ནས། སྔོན་དུ་རང་གི་རྒྱུད་སྨིན་པར་བྱེད་ན། ལས་དང་པོ་
པས་སེམས་ཅན་གྱི་དོན་བྱེད་ཚུལ་དེ་ཡིན། ཚུལ་དེ་ལས་གཞན་དངོས་སུ་་་་་་
སེམས་ཅན་གྱི་དོན་སྒྲུབ་པ་ལྟར་བྱེད་ན། ཁྱི་ལ་མ་ཕན་པར་བྱིན་པ་ལ་གོད་
པར་འགྲོ་བས། རང་མགོ་བསྐོར་བའི་ཐབས་ཡིན། ཞེས་བསྡུ་བའི་དངོས་པོའི་
སྐབས་སུ་གསུང་། སེམས་ཅན་གྱི་དོན་དེ་ཡང་ནུས་པ་དང་བསྟུན་ནས་བྱ་བར་
སྟོན་པ་ནི། བསླབ་བཏུས་རྐྱེན་ཚོགས་ཚོལ་བའི་སྐབས་སུ། བསྟན་པ་འཛིན་
•·446·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
སྲུང་སྐྱོང་དང་གསུམ་ནི། །བསླབ་པ་གསུམ་པོ་ཐོས་བསམ་གསུམ་གྱིས། །རང་
རྒྱུད་འཛིན་པ་དེ་ནི་དང་པོ། །དེ་འཛིན་གང་ཟག་གནོད་སྲུང་གཉིས་པ། །
ཐབས་ཚུལ་ཀུན་གྱི་ཕན་འདོགས་གསུམ་པ། །ནུས་པ་ཆེ་ཀུན་ཁྱད་པར་མིན་
པ། །སྲུང་དང་སྐྱོང་བ་ཀུན་ལ་ནུས་ཡོད། །ཐ་ན་སྤྲང་པོའི་བུས་པ་ལ་ཡང་། །
སྤྱིལ་པོ་སྲུང་སོགས་ནུས་པ་ཡོད་བཞིན། །ཡེ་ནས་བསྲུང་སྐྱོང་རྒྱལ་པོ་སོགས་
ཀྱི། །འོན་ཀྱང་ད་ལྟ་རང་ཅག་ལ་བབ། །སྣ་ཚོགས་ཚུལ་གྱིས་གསུམ་ལ་འབད་
བྱ། །ནུས་པ་མེད་པའི་ཡུལ་ལ་ཉེས་མེད། །ཆོས་མི་མཐུན་པས་སྐྱོང་སྲུང་མ་
གནང༌། །མཐུ་ཡོད་བཞིན་དུ་གཞན་དག་བརླག་པའང་། །ཡལ་བར་བོར་ན་
ཉན་ཐོས་ཀྱང་མིན། །དེ་བས་དེ་ནི་ནུས་མེད་ཡུལ་ལའོ། །ཞེས་གསུངས་སོ། །དེ་
ཡང་བསླབ་པ་ཀུན་ལས་བཏུས་པའི། རང་དང་གཞན་གྱི་སྡུག་བསྔལ་དང་་་་་
ཡིད་མི་བདེ་བ་སྤང་བ་དང་། བདེ་བ་དང་ཡིད་བདེ་བ་ཐོབ་པར་བྱ་བའི་ཕྱིར།
དེའི་རྐྱེན་ཚོགས་པ་མི་ཚོལ་ཞིང་། དེའི་བར་དུ་གཅོད་པ་སྤོང་བའི་ཕྱིར་མི་
འབད་པར་སྐད་ཅིག་ཙམ་ཡང་ཡལ་བར་དོར་ན་ལྟུང་བ་དང་བཅས་པ་ཡིན་་་
ནོ། །ཞེས་པའི་སྐབས་སུ་འདི་གསུངས་ཏེ། སེམས་ཅན་གྱི་ཕན་བདེ་ཐམས་ཅད་
སངས་རྒྱས་ཀྱི་བསྟན་པ་ལས་འབྱུང་བས། དེའི་ཆ་རྐྱེན་ཚོགས་པ་ཚོལ་བ་ནི།
བསྟན་པ་དེ་འཛིན་པ་དང་། སྲུང་བ་དང་། སྐྱོང་བ་གསུམ་བྱེད་དགོས་པ་ལས།
དེ་ལ་འཛིན་པ་ནི། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་
བདག་ཉིད་དོ། །དེ་འཛིན་བྱེད་པ་སྨྲ་བྱེད་དང་། །སྒྲུབ་པར་བྱེད་པ་ཁོ་ནའོ། །
ཞེས་གསུངས་པས། ལུང་གི་ཆོས་སྡེ་སྣོད་རིན་པོ་ཆེ་གསུམ་ལ་ཐོས་བསམ་སྒོམ་
གསུམ་བྱས་པ་ལ་བརྟེན་ནས། བསླབ་པ་གསུམ་རང་གི་རྒྱུད་ལ་འཛིན་པར་
བྱེད་པ་ཡིན། བསྲུང་བར་བྱ་བ་བསླབ་པ་གསུམ་རྒྱུད་ལ་འཛིན་པའི་གང་ཟག་
དེ་ལ་གནོད་པ་སྲུང་བ་སྟེ། དགེ་བཤེས་སྤྱན་སྔའི་ཞལ་ནས། འདི་ལ་དབང་
ཕྱུག་གི་སྟོབས་ཀྱིས་སྲུང་བ་དང༌། རིགས་པའི་སྟོབས་ཀྱིས་སྲུང་བ་དང་། རིག་
•447*

ཇོ་བོ་ལྷ་འབྲི་སྒང་པས་མཛད།
སྔགས་ཀྱི་སྟོབས་ཀྱིས་སྲུང་བ་དང་། རྣལ་འབྱོར་གྱི་སྟོབས་ཀྱིས་སྲུང་བ་བཞི
ཡིན་གསུང་། དེ་ལ་དབང་ཕྱུག་གི་སྟོབས་ཀྱིས་སྲུང་བ་ནི། རྒྱལ་པོ་ལ་སོགས་
པས་དབང་གིས་སྲུང་བ་སྟེ། རྒྱལ་པོ་ཤ་རི་ཛ་ལྟ་བུའོ། །རིགས་པའི་སྟོབས་ཀྱིས་
སྲུང་བ་ནི། ཕྱི་རོལ་པའི་རྒོལ་བ་ངན་པ་ཚར་གཅོད་པ་སྟེ། བྲི་ཀ་མ་ལ་ཤྲཱི་ལའི་
སྒོ་བཞི་སྲུང་བའི་རྣལ་འབྱོར་པ་ལྟ་བུའོ། །རིགས་སྔགས་ཀྱི་སྟོབས་ཀྱིས་སྲུང་བ་
ནི། ཇོ་Wབོས་སྟག་གཟིག་གི་རྒྱལ་པོ་དབང་དུ་འདུ་བའི་འཕྲིན་ལས་མཛད་པས།
དམག་ལོག་པ་ལྟ་བུའོ། །རྣལ་འབྱོར་གྱི་སྟོབས་ཀྱིས་སྲུང་བ་ནི། རྫུ་འཕྲུལ་གྱིས་
སྲུང་བ་སྟེ། གཤིན་རྗེ་གཤེད་ཀྱིས་རྣལ་འབྱོར་བ་ལྟ་བུའོ། །སྐྱོང་བ་ནི་བསྟན་པ་
འཛིན་པ་དང་། སྲུང་བར་བྱེད་པའི་གང་ཟག་ལ། ཟས་གོས་ལ་སོགས་པ་
ཐབས་ཚུལ་ཀུན་གྱིས་ཕན་འདོགས་པར་བྱེད་པའོ། །དེ་བས་ན་སྲུང་བ་དང་
་བ་ལ་ནུས་པ་ཆེ་ཆུང་ཙམ་མིན་པ་ཀུན་གྱིས་བྱ་བ་ནུས་ཏེ། སྦྲགས་དང་
མཁར་ཐོག་ཀུན་ན་བཞུགས་པའི་དུས་སུ། གྲྭ་པ་རྣམས་ཆོས་ཉན་པའི་བར་དུ།
སྤྲང་པོ་ཕྱོགས་བཞིར་བསྡད་ནས། སྤྱིལ་པོར་ཁྱི་རྐུན་ལ་སོགས་པ་སྲུང་བ་དང་།
ལོ་མ་དང་མེ་ཤིང་ལ་སོགས་པའི་མཐུན་རྐྱེན་རྣམས་སྦྱོར་བར་ནུས་པ་བཞིན་་་
ནོ་གསུང་། སྤྱིར་སྲུང་བ་དང་སྐྱོང་བ་འདི་རྒྱལ་པོ་ལ་སོགས་པ་དབང་པོ་ཆེ་
རྣམས་ཀྱིས་བྱ་བ་ཡིན་ཏེ། འོན་ཀྱང་ད་ལྟ་གསུམ་ཀ་རང་ཅག་སྤྱི་ལ་བབ་པས།
ལ་ལ་ནི་བཅུའི་རྒྱལ་པོ། ལ་ལ་ནི་བརྒྱའི་རྒྱལ་པོ་ལ་སོགས་པ། ནུས་པ་ཆེ་ཆུང་
ཅི་ཙམ་ཡོད་པས། ཐབས་སྣ་ཚོགས་ཀྱི་སྒོ་ནས་བསྟན་པ་འཛིན་སྲུང་སྐྱོང་བ་
གསུམ་ལ་འབད་པར་བྱའོ། །རང་ལ་ནུས་པ་མེད་པའི་ཡུལ་རྣམས་ལ་མ་བྱས་
ཀྱང་ཉེས་པ་མེད། ནུས་པ་ཡོད་ཀྱང་སྡེ་འཁྲུག་ལ་སོགས་པ་ཆོས་དང་མི་མཐུན་
པས་སྐྱོང་སྲུང་བྱ་བར་མ་གནང་། རང་ལ་མི་གནོད་ཅིང་གཞན་ལ་ཕན་པའི་
མཐུ་ཡོད་བཞིན་དུ་ཕན་མི་འདོགས་པར་བརླག་ནའང་བརླག་འཇུག་པ་དང་་
ཡལ་བར་དོར་ན་བྱང་ཆུབ་སེམས་དཔའ་གང་ན་མཆིས་ཏེ། ཉན་ཐོས་ཀྱང་མི་
།·448·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བཏུབ། དེ་བས་ན་གོང་དུ་ལས་དང་པོ་བས། གཞན་དོན་དངོས་སུ་མི་བྱ་བར་
གསུངས་པ་དེ་ཡང་། ནུས་པ་མེད་པ་ལ་དགོངས་ནས་དེ་སྐད་གསུངས་པ་ཡིན།
ནུས་པ་དང་བསྟུན་ནས་ལས་དང་པོ་པས་ཀྱང་བྱེད་དགོས་གསུང༌། དེ་ལྟར་
སྒྲུབ་པ་ལ་བདུད་ཀྱིས་ལས་ཀྱི་གནོད་པ་འོང་ཉེན་ཆེ་བས། དེ་སྤོང་བར་སྟོན་
པ་ནི། བདུད་ཀྱི་ལས་ཀྱི་གནོད་པའི་སྐབས་སུ། །མན་ངག་ཡིན་ཏེ་ཁྲོམ་བོས་
བྱས་ན། །བདུད་ནི་གཉིས་ཏེ་མི་མིན་རྣམ་རྟོག །རེ་དོགས་སྤངས་ཤིང་རི་ལྟར་
མི་གཡོ། །དེ་ལ་དེ་དག་གཉིས་ཀ་མི་འབྱུང༌། །ཟློག་ལ་དེ་དག་གཉིས་ཀ་སྤྱན་
འདྲེན། །།དང་པོའི་གཉེན་པོ་གསུམ་སྟེ་རྗེས་དྲན། །བྱམས་དང་སྙིང་རྗེ་སྒྱུ་མ་
ནམ་མཁའ། །གཉིས་པའི་གཉེན་པོར་རང་སེམས་འཁྲུལ་པར། །ཤེས་པ་ཉིད་
ཡིན་གཞན་དུ་མི་བཙལ། །ཞེས་གསུངས་སོ། །འདི་ཡང་བསླབ་པ་ཀུན་ལས་
བཏུས་པའི། བདུད་ཀྱིས་ལས་འདི་ཡང་གནོད་པ་ཡིན་ཏེ། ཞེས་པའི་སྐབས་སུ་
འདི་གསུངས་འདི་ལྐོག་ཏུ་ཟློ་བའི་མན་ངག་ཅིག་ཡིན་ཏེ། འོན་ཀྱང་སངས་
རྒྱས་ཀྱི་བསྟན་པ་ཉམས་དམས་པས་ཁྲོམ་ངོས་སུ་བྱས་ན་གསུང་། སྤྱིར་བདུད་
ལ་མི་མ་ཡིན་པའི་བདུད་དང་། རྣམ་རྟོག་གི་བདུད་གཉིས་ཡིན། དགེ་བཤེས་
དགོན་པ་བས་ཉོན་མོངས་པའི་བདུད་དང་། འབྱུང་བ་འཁྲུགས་པའི་བདུད་
བཞི་ཡིན་གསུང་སྐད། བདུད་གསུམ་པོ་དེ་ཡང་རྣམ་པར་རྟོག་པའི་བདུད་ལ་
བརྟེན་ནས་འབྱུང་བ་ཡིན་ཏེ། རྣམ་པོར་རྟོག་པ་ལ་བརྟེན་ནས་མི་མ་ཡིན་པའི་
བདུད་འཇུག །མི་མ་ཡིན་གྱི་བདུད་ཀྱིས་ཉོན་མོངས་སྣ་ཁྲིད་དེ་ཉོན་མོངས་སྐྱེ་
བའི་རྐྱེན་བསྒྲུབས་ནས་རྒྱུད་ལ་གང་ཡོད་པ་དེ་འཕེལ་བར་བྱེད། ན་ཚ་སྡུག་
བསྔལ་བསྐྱེད་ནས་ཆོས་སྒྲུབ་ཏུ་མི་སྟེར་ཏེ། མཐོ་རིས་དང་ཐར་པའི་བར་དུ་
གཅོད་པས་ན་བདུད་བྱ་བ་གཅོད་བྱེད་ཡིན་གསུང་། དེ་མི་འབྱུང་བར་བྱེད་པ་
ལ་ཡི་དམ་གྱི་ལྷའི་ཞལ་མཐོང་དུ་རེ་བ་ལ་སོགས་པ་རེ་རེ་བོ་དང་། ན་ཚ་བྱུང་
ན་ནི་འདྲེ་བྱུང་ན་ནི་སྙམ་པའི་མི་འདོད་པ་བྱུང་གིས་དོགས་པ་སྤངས་ནས།
·449·

ཇོ་བོ་ལྷ་འབྲི་སྒང་པས་མཛད།
སེམས་ཉིད་རི་རབ་ལྟར་ཅི་བྱུང་ཡང་། དགའ་མི་དགའ་མེད་པར་མི་གཡོ་བར་
དཔའ་ཞིང་བརྟན་པའི་གང་ཟག་དེ་ལ་མི་མ་ཡིན་གྱི་བདུད་དང་། རྣམ་པར་
རྟོག་པའི་བདུད་དེ་དག་གཉིས་ཀ་མི་འབྱུང་སྟེ། དེ་ལས་བཟློག་སྟེ་ལྷའམ་ཆོས་
སྐྱོང་གིས་དངོས་གྲུབ་སྟེར་དུ་རེ་བ་དང་། བར་ཆད་བྱུང་གིས་དོགས་པའི་་་་་་
སེམས་སྲབ་མོ་ཡ་མ་བརླ་དེས་བདུད་དང་པོ་སྤྱན་འདྲེན་དེ་ན་བཞུགས་སུ་
གསོལ། དེ་ནས་འདྲ་རབ་གནས་བྱེད་པ་ཡིན་གསུང་། དེ་དག་སྤོང་བའི་གཉེན
པོའི་དབང་དུ་བྱས་ནས། དང་པོ་མི་མ་ཡིན་གྱི་བདུད་ཀྱི་གཉེན་པོ་ལ་གསུམ་
ལས། དང་པོ་སངས་རྒྱས་ཡིད་ལ་བྱས་ན་འདྲེས་མི་ཚུགས་ཏེ། བཅོམ་ལྡན་
འདས་ཀྱི་ཞལ་ནས། དགེ་སློང་དག་དགོན་པ་དང་ཤིང་དྲུང་དང་ས་ཕྲུག་ལ་
སོགས་པ་ན་འཇིགས་ཤིང་སྤུ་ཟིང་ཞེས་བྱེད་པ་ན་ང་རྗེས་སུ་དྲན་པར་གྱིས་་་་་་
ཤིག་དང་འཇིགས་པ་མེད་པར་འགྱུར་རོ་ཞེས་གསུངས་པ་ཡིན། གཉིས་པ་་་་
བྱམས་པ་དང་སྙིང་རྗེ་བསྒོམས་ན་འདྲེས་མི་ཚུགས་ཏེ། བྱམས་པའི་སྟོབས་་་་་
དང་ཁམ་པ་ལུང་པ་ལྟ་བུའོ། །གསུམ་པ་ཆོས་ཐམས་ཅད་ཀུན་རྫོབ་ཏུ་འཁྲུལ་
པ་སྒྱུ་མ་ལྟར་མི་བདེན་པར་ཤེས་པ་དང༌། དོན་དམ་པར་ནི་ཆོས་ཐམས་ཅད་
ནམ་མཁའ་ལྟ་བུར་ཤེས་ན། སྟོང་པ་ཉིད་ཀྱིས་སྟོང་པ་ཉིད་ལ་གླགས་མི་རྙེད་
པའོ། །རྣམ་པར་རྟོག་པའི་བདུད་ཀྱི་གཉེན་པོ་ནི། རང་སེམས་འཁྲུལ་པ་ལ་
ཅིར་ཡང་སྣང་སྙམ་ནས། བདེན་པར་མི་འཛིན་ཅིང་འཁྲུལ་པར་ཤེས་པ་དེ་
ཉིད་གཉེན་པོ་ཡིན་པས། དེ་ལས་གཉེན་པོ་གཞན་བཙལ་མི་དགོས་གསུང་།
གོང་གི་སྒྱུ་མ་ནམ་མཁའ་ཉིད་རྒྱས་པར་སྟོན་པ་ནི། སྒྱུ་མ་ལྟ་བུར་ཚོལ་བའི་
སྐབས་སུ། །འདི་ཡང་མན་ངག་ཁྲོམ་བོས་བྱས་ན། །སྒོམ་པར་བྱེད་པའི་གང་
ཟག་རྣམས་ལ། །མཚར་མཚར་དུའམ་ཡགས་ཡགས་སུའམ། །བཟང་བཟང་པོ་
ནི་ཇི་ལྟར་བྱུང་ཡང་། །ང་རྒྱལ་མི་བྱ་བྱེད་ན་འདྲེས་ཁྱེར། །སྔར་མ་ཁྱེར་ཡང་ད་
གདོད་སྤྱན་འདྲེན། །དེ་བས་ཅིར་སྣང་སྒྱུ་མར་ཤེས་བྱ། །གཉེན་པོས་མི་མཐུན་
·450.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཕྱོགས་བཅོམ་ཡང་། །སྒྱུ་མའི་རྒྱལ་པོས་དེ་འདྲའི་རྒྱལ་པོ། །བཅོམ་པ་བཞིན་དུ་
ཤེས་བྱ་མན་ངག །ཅེས་གསུངས་སོ། །དེ་ཡང་མདོ་སྡེ་རྒྱན་གྱི།·ཇི་ལྟར་སྒྱུ་མ་དེ་
བཞིན་དུ། །ཡང་དག་མ་ཡིན་ཀུན་རྟོག་བརྗོད།།སྒྱུ་མས་བྱས་པ་ཅི་ལྟ་བར། །དེ་
ཐ་
བཞིན་གཉིས་སུ་འཁྲུལ་པར་བརྗོད། །སྒྱུ་མའི་རྒྱལ་པོས་སྒྱུ་མ་ཡི། །རྒྱལ་པོ་
གཞན་ནི་ཕམ་པ་ལྟར། །གང་དག་གིས་ནི་ཆོས་མཐོང་བའི། །རྒྱལ་སྲས་དེ་དག་
ང་རྒྱལ་མེད། །ཞེས་པའི་སྐབས་སུ། འདི་ཡང་ལྐོག་ཏུ་ཟློ་བའི་མན་ངག་ཡིན་ཏེ།
ཁྲོམ་བོས་སུ་བྱས་ན། དབེན་པར་སྒོམ་པར་བྱེད་པའི་གང་ཟག་རྣམས་ལ། སྒོམ་
ཉམས་སམ། རྨིས་ལྟས་སམ། མངོན་པར་ཤེས་པའམ། ལྷའི་ཞལ་མཐོང་བ་
སོགས་པའི། བཟང་བཟང་པོར་སྣང་བའམ། བར་ཆད་ལ་སོགས་པའི་ངན་
པའི་སྣང་བ་བྱུང་ཡང་རུང་སྟེ། དགའ་མི་དགའ་མེད་པར་འདི་ལྟར་སྣང་བ་
འདི་ལ་ཅིར་ཡང་གྲུབ་པ་མེད་སྒྱུ་མ་དང་འདྲ་བར། རང་གི་སེམས་འཁྲུལ་པ་
ཡིན་སྙམ་དུ་བསམ་ལ་ང་རྒྱལ་མི་བྱ། དེ་ལ་ང་རྒྱལ་བྱས་ཏེ་ངས་ཡི་དམ་ལྷའི་
ཞལ་མཐོང་བ་དཔེ་མེད་དོ་སྙམ་ན། འདྲེས་ཁྱེར་བ་དེ་རང་ཡིན་ཏེ། སྔར་མ་
ཁྱེར་ཡང་ད་གདོད་ཀྱིས་སྤྱན་འདྲེན་པར་འགྲོ་བས། བཟང་ངན་ཅི་སྣང་ཡང་
སྒྱུ་མ་ལྟ་བུར་ཤེས་པར་བྱ། དེ་ལྟར་ཐམས་ཅད་སྒྱུ་མ་ལྟ་བུར་ཤེས་པའི་གཉེན་
པོ་དེས། མི་མཐུན་པའི་ཕྱོགས་ཐམས་ཅད་སྒྱུ་མ་ལྟ་བུའི་འཁྲུལ་པ་བཅོམ་པ་དེ་
ཡང་དཔེར་ན། སྒྱུ་མའི་རྒྱལ་པོས་སྒྱུ་མའི་རྒྱལ་པོ་བཅོམ་པ་བཞིན་དུ་ཤེས་པར་
བྱས་ནས་མངོན་ཞེན་དང་བྲལ་བར་བྱ་བ་མན་ངག་ཡིན་གསུང་། དེས་མི་མ་
ཡིན་གྱི་བདུད་སྤོང་བའི་ཐབས་བཤད་ནས། རྣམ་པར་རྟོག་པའི་བདུད་སྤོང་
བར་སྟོན་པ་ནི། སེམས་ལས་འཇིགས་པ་གཞན་འགའ་མེད་སྐབས། །དེ་བས་
རང་གི་རྣམ་རྟོག་བགེགས་ཡིན། །དེ་མེད་པ་ལ་གཞན་གྱིས་ཅི་བྱ། །སྟོན་ཤེས་
གཡུང་གིས་ཕྱགས་ལ་སྡིག་འཁྲུལ། །བྲེད་པས་ཀུན་གྱིས་སྐད་ངག་བཏོན་་་་་
བཞིན། །ཐུ་གར་མི་ཡིས་ཕ་བོང་འདོན་དུས། །གཞན་གྱིས་ཉ་བཅུག་དེ་ཉིད་
*·451·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཡུང་བ་པ་བྱུང་ནས་ཅི་ཉེས་བྱས་པས། འདི་ཅི་ཡིན་ཟེར། ཡུང་བ་པ་དཔའ་
བས་དྲུང་དུ་ཕྱིན་ནས་བལྟས་པས། ཕྱགས་མར་སོང་བས་ཁོང་རང་ཚོ་ཕར་
འགྱེལ་ཚུལ་འགྱེལ་ནས་རྒད་ཟེར་ཏེ། རྣམ་རྟོག་དེ་མ་སེལ་ན་དེ་ཉིད་བགེགས་
སུ་འགྲོ་བ་ཡིན། ཡང་སྦས་ཐུ་གར་བའི་མི་རྩིག་གིས། ཞིག་དཀྱིལ་ན་ཕ་བོང་
ཆེན་པོ་ཅིག་ཡོད་པ་འདོན་འཕྲོ་ལ་ཁྱིམ་དུ་འཛར་བ་ལ་ཕྱིན་གྱི་བར་དུ། བྱིས་
པས་ཆུ་ནང་ནས་ཉ་བཟུང་ནས་ཕ་བོང་གི་འོག་ཏུ་བཅུག་པས། ཞིང་བདག་
རྟོག་པ་སྐྱེས་ནས་ལོག་བྱུང་བས། བྱིས་པས་ཅི་ཉེས་བྱས་པས། ཡོད་ཀྱི་དང་
ཟེར་ནས་མི་སྟོན་པར་སོང་ནས་རིམ་གྲོ་བྱེད་ཀྱིན་འདུག་པས། བྱས་པས་ངེད་
ཀྱིས་ཀྱལ་ཀ་བྱས་པ་ཡིན་བྱས་པས། དེ་རང་ཡང་འདྲེ་ཡིན་ཟེར་ནས་རྟོག་པ་
མ་སེལ་བས་སྡུག་གིས་ཤི་བ་ཡིན་གསུང་། ཡང་སྒོམ་ཆེན་ཅིག་ལ་གཡོག་ཅིག་
ཡོད་པ་ཁོ་རྒྱགས་ལ་སྐྱོ་བས། དེ་རིང་སྒོམ་པ་ལ་སྡིགས་དགོས་སྙམ་ནས་བག་
ཕྱེ་ལ་འབག་ཅིག་བྱས། དེ་ལ་ཚོན་རྩི་བྱུགས་ནས་མགོ་ལ་གྱོན་ནས། སྒོམ་པས་
མཐོང་བའི་སར་ཁ་གདང་དེ་བསྡད་པས། སྒོམ་པས་ས་སྐྱོར་ནས་མྱུག་བྱས་
བལྟས་པས། དེ་མཐོང་ནས་བར་ཆད་ཡིན་སྙམ་ནས་སྟོང་པ་ཉིད་བསྒོམས་
ནས་བལྟས་ཙ་ན་ད་རུང་འདུག དེ་ལྟ་བུ་ལན་གསུམ་ཙམ་བྱས་པས་ཀྱང་་་་་
འདུག་ནས། སྒོམ་ཆེན་རྟོག་པ་སྐྱེས་ཏེ། དགོང་མོ་གཡག་ཅིག་ལ་སྔ་མ་དེ་འདྲ་
མི་འོང་བ་ཡིན་པ་ལ། དེ་རིང་ཉམས་ཚད་ཅིག་བྱུང་ཟེར་ཅི་བྱུང་བྱས་པས།
ཟློས་སུ་མི་བཏུབ་པར་འདུག་ནས། ངས་ཀུ་རེ་བྱས་པ་ཡིན་བྱས་པས། དེ་ཀ་
རང་འདྲེས་བྱེད་དུ་བཅུག་པ་ཡིན་ཟེར་ནས། རྟོག་པ་མ་སོལ་བས་སྒོམ་ཆེན་
སྦུད་ཀྱིས་ཤི། གཞན་ཡང་རྣམ་རྟོག་བདུད་དུ་སོང་བ་དེ་ལྟ་བུ་མང་པོ་ཡོད་པ་
དེ་བས་ན། རང་གི་རྣམ་རྟོག་ཁོ་ན་བགེགས་ཡིན་ཏེ། རང་ལ་རྣམ་རྟོག་མེད་
ཅིང་། ཅི་ལ་ཡང་མི་འཇིགས་པར་དཔའ་བར་གྱུར་ན། ལྷའི་བུའི་བདུད་ལ་
སོགས་པ་ཅི་ལྟ་བུས་ཀྱང་བར་ཆད་བྱ་བར་མི་ནུས་པས། སྡུག་པ་དང་མི་སྡུག་
爨453.

ཇོ་བོ་ལྷ་འབྲི་སྒང་པས་མཛད།
པའི་མཚན་མ་ཅི་བྱུང་ཡང་། དེ་ལ་མི་ཞིག་རང་གི་མངོན་སུམ་ན་འདུག་པ་
དང་ཁྱད་མེད་པར་སེམས་ན་ཅི་ཡང་མི་འོང་བས། ཇོ་བོས་རྟ་མགོ་ཅན་་་་་
གཟིགས་པ་བཞིན་དུ། འཇིགས་པ་མེད་པར་བྱ་སྟེ། ཇོ་བོ་རྗེ་ལྷ་ཅིག་ཐུགས་
དམ་ལས་བཞེངས་ནས་སྤྱན་ཕྱེ་ཙ་ན། མདུན་ན་མིའམ་ཅིའི་རྒྱལ་པོ་ལྗོན་པ་རྟ་
མགོ་ཅན་པུས་མོ་བཙུགས་ཐལ་མོ་སྦྱར་ནས་ཨོང་ངེ་འདུག་གསུངས་ནས།
དགེ་བཤེས་རྣལ་འབྱོར་པས། ཨ་ཏི་ཤ་མི་འཇིགས་སམ་ཞུས་པས། མི་ཅིག་
མངོན་སུམ་ན་འདུག་པ་དང་འདྲ་མོད་གསུངས་པ་བཞིན་དུའོ། །དེ་བས་ན་
རང་གི་སེམས་པ་འཁྲུལ་ནས། ཅི་རུང་རུང་སྣང་བ་དེ་ལ་བདེན་པའི་མངོན་
ཞེན་མི་བྱ་བར་རང་སྒྲུབ་པ་གང་ལ་འཇུག་ཀྱང་རུང་སྟེ། དང་པོ་ཉིད་ནས་ཡི་
དམ་གྱི་ལྷའི་ཞལ་མཐོང་སྟེ་འོང་སྙམ་པའི་རེ་བ་དང་། འདྲེའི་བར་ཆད་བྱུང་
ན་ནི་སྙམ་པའི་དོགས་པ་སྤངས་ལ་བྱ། དེ་མ་སྤངས་པའི་རེ་དོགས་ཅན་ལ་
བདུད་ཀྱིས་གནོད་པ་འབྱུང་ཉེ་སྟེ། ནམ་མཁའ་མཛོད་ཀྱི་མདོ་ནས། རིགས་ཀྱི་
བུ་འདི་ལྟ་སྟེ་དཔེར་ན། བུ་ག་གང་ན་ཡོད་པ་ནས་རླུང་འཇུག་པ་དེ་བཞིན་དུ།
གང་དང་གང་གི་སེམས་ལ་སྐྱོན་བྱུང་བ་དེ་དང་དེ་ཉིད་ནས་བདུད་ཀྱི་གླགས་་
རྙེད་དོ། །ཞེས་གསུངས་པ་བཞིན་ནོ། །དེ་ལྟར་སོང་ཙ་ན་བདུད་ཀྱིས་འཕྲལ་ལ་
གླགས་རྙེད་པར་འགྱུར་བ་ནི། དཔེར་ན། ཞང་ཞུང་གི་བཙུན་རྒན་ཅིག་ར་སྒྲེང་
དུ་བྱུང་ནས། འདི་ན་ཕྱག་བྱ་དགོས་པ་སུ་ཡོད་ཟེར། འདི་དང་འདི་ཡོད་བྱས་
ནས་གཤའ་མར་བསླབས་པ་ལ། ད་སུ་ཡོད་ཟེར་བས། བཅོལ་ཆུང་ཅིག་ཏུ་ཤེས་
ནས་འདི་ཡོད་བྱས་ནས་སྔགས་པ་དགེ་བསྙེན་ཅིག་ལ་ཕྱག་བྱེད་དུ་བཅུག་
པས། ཐང་བ་ལ་ཕུ་དུང་གི་དོད་བྱས་ནས་ཕྱག་བྱས་སྐད། ད་སུ་ཡོད་ཟེར་ནས།
་ལས་ཁྱི་མོ་མ་ལི་ཀི་བྱ་བ་ཡོད་བྱས་ནས་ཁྱི་ལ་
ཕྱག་བྱེད་དུ་བཅུག་པ་དང་། རང་གི་སེམས་རེ་དོགས་ཅན་ལ་བདུད་ཀྱིས་་་་
གླགས་བཅད་སླ་བར་སོང་ནས། བདུད་ཀྱིས་བར་ཆད་མི་བྱེད་ན་ཅི་བྱེད་དུ་
·454.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
འགྲོ་བས་ན། དང་པོ་ཉིད་ནས་རེ་དོགས་ཀུན་སྤང་། ཤེས་པ་ཡང་ཤིང་སྲབ་པ་
བག་ཙམ་ལ་དགའ་མི་དགའ་སྐྱེ་བའི་སེམས་ཀྱང་སྤངས་ལ། སྒྲུབ་པ་བྱེད་
པའི་བར་དུ་སྡུག་མི་སྡུག་ཅི་སྣང་ཡང་། རང་གི་རྣམ་པར་རྟོག་པར་བལྟས་ལ།
དགའ་མི་དགའ་མི་བྱ། གཞན་ཡང་བདུད་ཀྱི་བར་ཆད་སེལ་བའི་མཆོག །
བྱམས་པ་དང་སྙིང་རྗེ་བྱང་ཆུབ་ཀྱི་སེམས་ཡིན་པས། དེ་གསུམ་རྟག་ཏུ་སྦྱོང་།
སྐྱབས་སུ་འགྲོ་བ་ནས་རིག་པ་འཛིན་པའི་བར་རང་གིས་ཁས་བླངས་པའི་
ཚུལ་ཁྲིམས་གཙང་སིང་ངེ་བསྲུང༌། དེ་དག་སྐྱེ་བའི་ཐབས་སུ་བྱང་ཆུབ་ཀྱི་་་་
སེམས་ཀྱིས་འཕངས་པའི་ཚོགས། ཆོས་སྤྱོད་བཅུ་ལ་སོགས་པ་སྒོ་སྣ་ཚོགས་ཀྱི་
ཚུལ་གྱིས་ཚོགས་བསག དེ་ལྟར་བྱེད་པའི་གང་ཟག་ལ་བར་ཆད་དང་པོ་ནས་
མི་འབྱུང༌། བརྒྱ་ལ་བྱུང་ཡང་མི་ཚུགས་པར་མྱུར་དུ་ཞི་ནས་འགྲོ་བ་ཡིན་པས་
དེ་ལྟར་བྱ་གསུང་། མི་མ་ཡིན་པར་བདུད་ཀྱང་ཉོན་མོངས་པའི་བདུད་ལ་་་་་
འཁྲིས་ནས་འོང་བས། རང་གི་སེམས་ལ་ཉོན་མོངས་པའི་རྨ་མེད་པར་བྱ་བར་
སྟོན་པ་ནི། རང་གི་སེམས་ལ་རྨ་རྣམས་མེད་ན། །བདུད་ཀྱིས་བསྡིགས་སོགས་
བར་ཆད་བྱར་མེད། །དེས་ཀྱང་དང་པོ་རྙེད་པ་སོགས་སྒྲུབ། །འདོད་ཆགས་ཞེ་
སྡང་སོགས་ཀྱི་རྐྱེན་སྒྲུབ། །དེ་ལས་ཉོན་མོངས་འཕེལ་བས་རྒྱུད་སྲེག །དེ་ནས་
དམྱལ་སོགས་དག་ཏུ་ངེས་ལྟུང༌། །བདུད་ཀྱིས་བར་ཆད་བྱེད་ཚུལ་དེ་ཡིན། །
དཔེར་ན་ཉི་མས་ནགས་བསྲེགས་བཞིན་ཏེ། །ཉི་མ་ཉིད་ཀྱིས་དངོས་སུ་མི་སྲེག།
མེ་ཤེལ་ལ་ཕོག་འོད་ཀྱིས་བར་བུར། །དེ་ཡིས་ནགས་ཏེ་བརྒྱུད་པས་ཀུན་སྲེག །
ཉི་མས་ནགས་སྲེག་ཚུལ་ནི་དེ་བཞིན། །དཀར་པོའི་ཆོས་རྣམས་བདུད་ཀྱིས་
སྲེག་པས། །དེ་བས་བདུད་ཀྱིས་མི་བརྩི་བྱ་ཕྱིར། །རང་གི་སེམས་ལ་རྨ་མེད་མན་
ངག་ཅེས་གསུངས་སོ། །དེ་ཡང་རང་གི་སེམས་ལ་ཉོན་མོངས་པའི་རྨ་མེད་ན།
བདུད་ཀྱིས་བསྡིགས་པ་དང་མཐོ་འཚམས་པ་ལ་སོགས་པས་བར་ཆད་བྱ་བའི་
སྐབས་མེད་པ་ཡིན་པས། བདུད་ཀྱིས་ཀྱང་ཁོ་དང་པོ་ཉོན་མོངས་པ་སྐྱེ་བའི་
·455·

ཇོ་བོ་ལྷ་འབྲི་སྒང་པས་མཛད།
རྐྱེན་རྙེད་པ་དང་བཀུར་སྟི་སོགས་སྒྲུབ་པས་དེ་ལ་ལྷག་པར་གདུང་བའི་
འདོད་ཆགས་སྐྱེ། དེའི་བར་དུ་གཅོད་པ་ལ་ཞེ་སྡང་སྐྱེ། དེ་རང་ལ་ཡོད་པ་ལ་ང་
རྒྱལ་སྐྱེ། གཞན་ལ་ཡོད་པ་ལ་ཕྲག་དོག་སྐྱེ། དེ་ལྟར་ཡིན་ཀྱང་དེ་ལ་ཉེས་
དམིགས་སུ་མ་མཐོང་བར་བསོད་ནམས་ཅན་ནམ་སྙིང་པོ་དམ་པར་འཛིན་པ་
དེ་གཏི་མུག་ཡིན། དེ་ལྟར་རྒྱུ་དུག་ལྔས་ཀུན་ནས་བསླངས་པའི་ལས་ཀྱིས་ངན་
སོང་ལས་འགྲོ་ས་མེད་པས། ངན་སོང་དུ་སྐྱེས་ན་དགེ་བ་བྱ་བའི་སྐབས་མེད་
པར་འགྲོ་བས་བདུད་ཀྱིས་བར་ཆད་བྱེད་ཚུལ་དེ་ཡིན། དེ་མ་ཡིན་པར་དང་པོ་
ནས་བདུད་ཀྱིས་པང་པས་བཏབ་ནས་ངན་སོང་རུ་བོར་དུ་མི་བཏུབ་གསུང་།
དེ་ཡང་དཔེར་ན་ཉི་མས་ནགས་བསྲེགས་པ་རྒྱ་གར་ཀུན་ན་ཡོད་ཟེར་ཏེ། དེ་
ཉི་མ་ཉིད་ཀྱིས་དངོས་སུ་མི་སྲེག ཉི་མའི་འོད་ཟེར་མེ་ཤེལ་ཡོད་པ་ལ་ཕོག །
དེའི་འོད་ཀྱིས་སྔོན་ལ་བར་བུར་སྲེག །དེ་ནས་ནགས་ཚལ་ཐམས་ཅད་བརྒྱུད་
ནས་སྲེག་པ་བཞིན་དུ། བདུད་ཀྱིས་ཀྱང་དང་པོ་ཉོན་མོངས་པ་སྐྱེ་བའི་རྐྱེན་
སྒྲུབ་ནས། རྒྱུད་ལ་ཉོན་མོངས་པ་འཕེལ་ཞིང་རྒྱས་པར་བྱས་ཏེ། ཁད་ཀྱིས་ཤེས་
པ་བསྒྱུར་ནས། མཁན་སློབ་ལ་སོགས་པའི་ཡུལ་ཁྱད་པར་ཅན་རྣམས་ལ་ཀམ་
གྱིས་བཏག་ནས། ལྷའི་ལོ་སྟོང་དུ་བསགས་པའི་དགེ་བའི་ལས་རྣམས་སྐད་
ཅིག་ལ་བསྲེགས་ཏེ་ཐལ་བར་བརླག་ནས་དམྱལ་བར་ཁྲོགས་ཀྱིས་འགྲོ་བ་ཡིན་
གསུང་། ཡ་གད་པའི་ཞལ་ནས། དང་པོ་ཙ་ན་དགེ་བཤེས་སྤྱན་སྔའི་ཞལ་ནས།
བདུད་ཀྱི་བར་དུ་བཅད་ན་ངན་སོང་དུ་ལྷུང་གསུངས་པ་དེ། ཨ་ཅང་ཁ་ན་མ་
གོ་བ་ལ་ཕྱིས་འདིས་གོ་བར་བྱུང་གསུང་། རང་གི་སེམས་ལ་ཉོན་མོངས་པའི་
རྨ་མེད་ན་བདུད་བྱེ་བ་དུང་ཕྱུར་གྱིས་དམྱལ་བར་སྐྱུར་མི་ནུས་པ་དེ་བས་ན།
བདུད་ཀྱིས་མི་བརྫི་བར་བྱ་བའི་ཕྱིར་རང་གི་སེམས་ལ་ཉོན་མོངས་པའི་རྨ་
མེད་པར་བྱ་བ་མན་ངན་ཡིན་པས་དེ་ལྟར་བྱའོ་གསུང་།
དེ་ལྟར་བདུད་ཐམས་ཅད་རྣམ་པར་རྟོག་པ་བདག་ཏུ་འཛིན་པ་བརྟེན་་
*456.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ནས་བྱུང་བས། དེའི་གཉེན་པོར་བདག་མེད་སྒོམ་པར་སྟོན་པ་ནི། དགོན་པར་
གནས་པས་འཇིགས་སྐྲག་སྤང་སྐབས། །སོ་སོར་རྟོག་པའི་སྟོབས་ཀྱིས་བདག་
མེད། །རྣམ་གཉིས་སྒོམ་ལ་སྐྲག་པ་མི་འབྱུང༌། །དེ་ལ་བར་ཆད་དག་གིས་མི་
བརྫི། །གང་གི་གཉེན་པོར་གང་གསུངས་དེ་ཡང་། །རང་གི་རྒྱུད་ལ་སྐྱེར་མི་
བཏུབ་ན། །དེ་ལ་གཉེན་པོར་གང་བཤད་པའང་། །གཉེན་པོ་ཉིད་དུ་འགྱུར་བ་
མ་ཡིན། །དེས་ནི་མན་ངག་ཐེ་ཚོམ་མི་བྱ། །རང་རྒྱུད་མ་བཏུབ་རྟགས་སུ་ཤེས་
ཀྱིས། །དེ་བཏུབ་བྱ་ཕྱིར་ཚོགས་བསག་སྒྲིབ་སྦྱང༌། །བླ་མར་གསོལ་བཏབ་སྣ་
ཚོགས་ཚུལ་ནས། །བཏུབ་བར་གྱུར་ན་གཉེན་པོར་འགྱུར་ངེས། །ཞེས་གསུངས་
སོ། །འདི་ཡང་བསླབ་པ་ཀུན་ལས་བཏུས་པའི་དགོན་པ་བསྟེན་པའི་སྐབས་སུ།
དྲག་ཤུལ་ཅན་གྱི་ཞུས་པའི་མདོ་ནས། ཁྱིམ་བདག་གཞན་ཡང་བྱང་ཆུབ་་་་་
སེམས་དཔའ་འཇིགས་ཤིང་སྐྲག་ནས་དགོན་པ་ལ་གནས་པས། འདི་ལ་གང་
ཅུང་ཟད་འཇིགས་པ་སྐྱེ་བ་དེ་ཐམས་ཅད་ནི། བདག་ཏུ་འཛིན་པ་ལས་སྐྱེས་
པའོ། །ཞེས་པ་ལ་སོགས་པའི་སྐབས་སུ་གསུངས་ཏེ། དབེན་པར་རང་གཅིག་པུ་
སྒྲུབ་པ་བྱེད་པའི་དུས་ན། འདྲེ་ལ་སོགས་པ་བྱུང་གིས་དོགས་བས་འཇིགས་ན།
དེའི་གཉེན་པོར་བདག་མེད་རྣམ་པ་གཉིས་བསྒོམས་པས་འཇིགས་པ་དེ་མི་་་་་་
འོང་སྟེ། འབན་གུང་རྒྱལ་གྱི་ཀོ་དེ་ལུང་ནས་ཚུར་འོངས་པས། རི་ཤོ་སྐམ་པོ་
ཤོག་ཤོག་ཟེར་བ་ལ། ནུབ་མོར་སོང་བས་བྲེད་པས། བདག་མེད་བསྒོམས་པས་
བློ་བེམ་གྱིས་སོང་ཟེར་བ་དེ་ལྟ་བུ་ཡིན་པས། བདག་མེད་བསྒོམས་པས་བདག་
མེད་པར་ཅིས་འཇིགས་སྙམ་དུ་སྒོམ་པ་སྟེ། དེ་ཡང་སོ་སོར་རྟོག་པའི་ཤེས་རབ་
ཀྱི་སྟོབས་ཀྱིས། གང་ཟག་གི་བདག་དང་ཆོས་ཀྱི་བདག་རྨང་མེད་པར་གཞི་
ནས་སྟོང་པར་བསྒོམས་ན། ཚངས་པ་ལྷའི་བུའི་བདུད་ཀྱིས་ཀྱང་བར་ཆད་མི་
ནུས་པའི་གཏམ་རྒྱུད་གསུང༌། དེ་ཡང་བདུད་དང་ཉོན་མོངས་པ་གཉིས་ལས།
འདིའི་གཉེན་པོར་འདི་སྒོམ་བྱ་བ་ཆོས་གང་གསུངས་པ་དེ་རང་གི་རྒྱུད་ལ་་་་་་
·457·

ཇོ་བོ་ལྷ་འབྲི་སྒང་པས་མཛད།
སྐྱེར་མ་བཏུབ་ན། གཉེན་པོར་བཤད་ཀྱང་གཉེན་པོར་མི་འགྱུར་བས། གཉེན་
པོའི་ཆོས་ལ་ཐེ་ཚོམ་མི་བྱ། རང་གི་རྒྱུད་ལ་མ་སྐྱེས་པའི་རྟགས་སུ་ཤེས་པར་
བྱས་ཏེ། གཉེན་པོ་དེ་དག་རྒྱུད་ལ་སྐྱེ་བའི་ཐབས་སུ། སྒོ་སྣ་ཚོགས་ནས་ཚོགས་
བསག །ཞར་ལ་སྒྲིབ་པ་སྦྱོང་། བླ་མ་ལ་གསོལ་བ་གདབ་པ་ལ་སོགས་པ།
ཐབས་ཚུལ་སྣ་ཚོགས་ཀྱིས་འབད་ནས་རྒྱུད་ལ་སྐྱེར་བཏུབ་ན་མི་མཐུན་ཕྱོགས་
ཀྱི་གཉེན་པོར་འགྱུར་ངེས་པས་དེ་ལྟར་བྱ་གསུང༌། རྒྱུད་ལ་སྐྱེས་ན་གང་སྐྱེས་
ཀྱང་གཉེན་པོར་འགྱུར་བས། གཉེན་པོ་གཞན་མི་བཙལ་བར རྒྱུན་དུ་གང་
བསྒོསམ་པ་དེ་ཉིད་སྒོམ་པར་སྟོན་པ་ནི། བར་ཆད་དག་ཏུ་གསལ་བ་བྱུང་ན། །
བསམ་པའི་ཁྱད་པར་རྒྱུན་དུ་གང་བྱེད། ྋ །དེ་ཉིད་གཉེན་པོ་གཞན་དུ་མི་་་་་
བཙལ། །སངས་རྒྱས་རྗེས་དྲན་བྱམས་དང་སྙིང་རྗེ། །ལྷ་ཡི་སྐུའམ་སྟོང་ཉིད་
བསྒོམས་པ། །འདྲ་ཏེ་དེ་དུས་དེ་ཉིད་དྲན་བྱ། །མངོན་སུམ་བཞུགས་ནས་ཆོས་
རྣམས་སྟོན་ཡང་། །དགའ་བའི་བསམ་མེད་སྟོང་ཉིད་མི་གཡོ། །དེ་ལ་སོགས་ལ་
ཅིས་ཀྱང་མི་བརྫི། །ཞེས་གསུངས་པས་སོ། །དེ་ཡང་རང་སྒྲུབ་ལ་ཞུགས་པའི་
དུས་སུ་བདུད་ལ་སོགས་པའི་བར་ཆད་གསལ་བ་བྱུང་ན། སྔར་རབ་བསམ་
པའི་ཁྱད་པར་རྒྱུན་དུ་དགེ་སྦྱོར་གང་ལ་བྱེད་པ་དེ་ཉིད་གཉེན་པོར་བྱས་ནས་་
བསྒོམས་ལ་དེ་ཟློག་པར་བྱའི། དེ་བཞག་ནས་ཐབས་གཞན་བཙལ་ན། བར་དུ་
བཅོད་པ་དེ་རང་ཡིན་པས། གཞན་མི་བཙལ་བར་བླ་མ་སངས་རྒྱས་རྗེས་སུ་
དྲན་པ་བསྒོམས་ན། དེའི་དུས་ན་ཡང་དེ་ཉིད་དྲན་པར་བྱ། དེ་བཞིན་དུ་
བྱམས་པ་དང་སྙིང་རྗེ་དང་། བསྐྱེད་པའི་རིམ་པ་དང་སྟོང་པ་ཉིད་ལ་སོགས་
པ་གང་ཡིན་ཀྱང་འདྲ་སྟེ། བར་ཆད་དུ་གསལ་བ་བྱུང་བའི་དུས་སུ་དེ་དྲན་
པར་བྱ་སྟེ། དེ་དག་དྲན་པར་བྱས་ནས། བར་ཆད་ཀྱིས་མི་ཚུགས་པའི་གཏམ་
རྒྱུད་ནི་གོང་དུ་གསུངས་པ་བཞིན་དུ་ཡིན། བདུད་ཀྱིས་ཡི་དམ་གྱི་ལྷ་ལྟ་བུར་
སྤྲུལ་ནས། རང་གི་མངོན་སུམ་དུ་བཞུགས་ནས་ཆོས་སྟོན་དུ་བྱུང་ཡང་། དེ་ལ་
458.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དགའ་མི་དགའི་བསམ་པ་གང་ཡང་མེད་པར་བྱ་སྟེ། དེས་ཤེས་པ་ཡང་གིས་
སོང་ནས་ང་རྒྱལ་སྐྱེས་ན་བདུད་ཀྱིས་འཁྱེར་བ་ཡིན་པས། ཅི་སྣང་འཁྲུལ་པར་
ཤེས་པར་བྱས་ནས། སྟོང་པ་ཉིད་ཀྱི་ངང་ལས་མི་གཡོ་བར་བྱེད་པ་དེ་ལྟ་བུ་
དང་། དེ་བཞིན་དུ་བྱམས་པ་དང་སྙིང་རྗེ་དང་ལྡན་པ་དང་། བསྐྱེད་རིམ་
བརྟན་པོ་ཡོད་པ་དེ་ལྟ་བུ་ལ་བདུད་ཀྱི་བར་ཆད་ཅི་ལྟ་བུས་ཀྱང་མི་ཚུགས་པ་་་
ཡིན་གསུང་། དེ་ལྟར་མངོན་སུམ་དུ་ཡི་དམ་ལྷ་ལྟ་བུའི་ཞལ་མཐོང་ན། དེ་གང་
ཡིན་ཤེས་པར་བྱ་བའི་ཐབས་སྟོན་པ་ནི། ལྷ་དང་བདུད་གཉིས་ཤེས་པར་བྱ་
བ། །སྟོང་ཉིད་བསྒོམས་པས་རབ་ཏུ་གསལ་འགྱུར། །གཅིག་ཤོས་དེ་བསྒོམས་
མྱུར་དུ་མེད་འགྱུར། །དེ་གཉིས་མཚན་ཉིད་གཅིག་ནི་དེ་ཡིན། །དེ་མཐོང་རང་
གི་རྒྱུད་ལ་ཉོན་མོངས། །ཞི་དང་འཕེལ་ལས་བརྟག་པའང་གཅིག་ཡིན། །ཞེས་
གསུངས་སོ། །ཡི་དམ་གྱི་ལྷ་ལྟ་བུའི་སྣང་བ་བྱུང་ནས་གང་ཡིན་ངོ་མ་ཤེས་ན།
སྟོང་པ་ཉིད་སྒོམས་པས་ལྷ་ཡིན་ན་གསལ་དུ་འགྲོ། བདུད་ཡིན་ན་མེད་ནས་
འགྲོ་བས། བརྟག་པའི་ལུགས་ཅིག་དེ་ཡིན། ཡང་ན་དེ་མཐོང་བ་ལ་བརྟེན་ནས།
རང་གི་རྒྱུད་ལ་ཉོན་མོངས་པ་མངོན་གྱུར་མགོ་ནོན་ནས་མི་སྐྱེ་བར་འདུག་ན་་
ལྷ་ཡིན། སླར་ལ་ཆེར་འཕེལ་ན་བདུད་ཡིན་པས། དེའི་སྒོ་ནས་བརྟག་པ་ཡང་
ལུགས་ཅིག་ཡིན་གསུངས། དེ་ཉིད་ཀྱི་ཁ་སྣོན་ཡོན་ཏན་དང་ཡོན་ཏན་མ་ཡིན་
པ་བརྟག་པའི་ཐབས་ཞལ་ཆེམས་སུ་གསུངས་པ་ནི། དགེ་བཤེས་དེས་གསུངས་
གཡུང་ཆུང་བ་ལ། །ངེད་རྣམས་ཚོལ་ནང་ན་ཁྱོད་གཞོན། །ཁྱོད་ཀྱིས་བརྒྱད་
ཅུའི་བར་དུ་སྡོད་ལ། །དེ་ཡི་དུས་ན་སྒོམ་ཆེན་ཁ་ཅིག།ངས་ནི་སངས་རྒྱས་ཞལ་
མཐོང་ཟེར་ལ།།ཉོན་མོངས་འཕེལ་ལ་ཆུང་དུ་མ་སོང་།།དེ་ལྟར་སྣང་ན་འདྲེས་
ཁྱེར་ཤེས་ཀྱིས། །སངས་རྒྱས་ཞལ་མཐོང་དེ་ལས་བཟློག་པ། །རྨི་ལམ་སོགས་
ནའང་དེ་བཞིན་ཤེས་གྱིས། ཁག་ཅིག་ངས་ནི་ཏིང་འཛིན་ཐོབ་ཟེར། །ཉོན་
མོངས་ཆེ་སོང་དེ་ཡང་དེ་བཞིན། །ངས་ནི་ལྟ་བ་རྟོགས་ཟེར་ལས་འབྲས། །ཁྱད་
·459·

ཇོ་བོ་ལྷ་འབྲི་སྒང་པས་མཛད།
དུ་གསོད་ཅིང་སྡིག་ལ་འཇུག་ན། །དེ་ཡང་ལོག་ལྟ་སྐྱེས་པར་ཤེས་གྱིས། །ཡང་
དག་ལྟ་བའི་མཚན་ཉིད་དག་ནི། །ཆོས་རྣམས་ནམ་མཁའ་ལྟ་བུར་ཤེས་ཀྱང་། །
དེ་རྟོགས་བྱ་ཕྱིར་ཀུན་རྫོབ་ལས་འབྲས། །ཆུང་ངུ་ཙམ་ཡང་ཁྱད་དུ་མི་གསོད། །
བདེན་པ་མ་མཐོང་གང་ཟག་རྣམས་ལ། །སྡིག་པ་ཆུང་ཡང་འབྲས་བུ་འབྱིན་
ཕྱིར། །དགེ་བསྙེན་རྒད་པོ་དེ་ཟེར་གྱིས་ལ།།ཁྱོད་ཀྱིས་མི་ལ་དེ་སྐད་དུ་ཟློས། །
དེ་སྐད་གསུངས་པས་དེ་ལྟར་ཤེས་བྱ། །ཞེས་གསུངས་སོ། །དེ་ཡང་དགེ་བཤེས་
སྟོན་པ་ར་སྒྲེང་ན་བཞུགས་པའི་དུས་སུ། གཡུང་ཆུང་བ་ལ་དབེན་མཛད་ནས་
བདུད་བརྟག་པའི་མན་ངག་འདི་གསུངས་ཏེ། ད་ངེད་འདིར་ཚོགས་པ་ཚོལ།
ཁྱོད་གཞོན་པར་འདུག་པས། ཁྱོད་ཀྱི་ལོ་བརྒྱད་ཅུའི་བར་དུ་སྡོད་ལ། དེའི་དུས་
ན་སྒོམ་ཆེན་ཁ་ཅིག །ངས་ཡི་དམ་གྱི་ལྷའི་ཞལ་དངོས་སུ་མཐོང་ཟེར་བ་དང་།
རྨི་ལམ་དུ་མཐོང་ཟེར་བ་དང་། དེ་བཞིན་ཞལ་མཐོང་ནས་ཀྱང་ཆོས་ཐོས་ཟེར་
ནས། རྒྱུད་ལ་ཉོན་མོངས་ཆེར་སོང་བར་བྱས་ནས། ཆུང་དུ་མ་སོང་བར་འདུག་
ན། འདྲེས་ཁྱེར་བར་ཤེས་པར་གྱིས་ཤིག སངས་རྒྱས་ཀྱི་ཞལ་མཐོང་ན་ནི།
ངེས་པར་ཉོན་མོངས་པ་མངོན་གྱུར་ཞི་ནས་འགྲོ་བ་ཆོས་ཉིད་ཡིན་གསུང་།
ཡང་སྒོམ་ཆེན་ཁ་ཅིག །ངས་ཏིང་འཛིན་ཐོབ་ཟེར་ནས་སྔ་མ་ལྟར་འདུག་ན།
དེ་ཡང་འདྲེས་ཁྱེར་བར་ཤེས་པར་གྱིས་ཤིག ཁ་ཅིག་ངས་ལྟ་བ་རྟོགས་ཟེར་བ་
འོང་གི །དེ་སྐད་ཟེར་ནས་ལས་འབྲས་ཁྱད་དུ་གསོད་ཅིང་། སྡིག་ལ་མི་འཛེམ་
པར་འདུག་ན། ལོག་ལྟ་སྐྱེས་པར་ཤེས་པར་གྱིས་ཤིག་གསུངས་ཏེ། སློབ་དཔོན་
ཀླུ་སྒྲུབ་ཀྱིས་ཀྱང་། ལོག་པར་ལྟ་བའི་མཚན་ཉིད་ནི། །མདོར་ན་མེད་པར་ལྟ་བ་
སྟེ། །ལས་དང་འབྲས་བུ་མེད་ཅེས་པ། །ཞེས་པའི་དོན་ཡིན། ཡང་དག་པའི་ལྟ་
བའི་མཚན་ཉིད་གང་ཡིན་ན། ཡང་དག་པའི་ལྟ་བའི་མཚན་ཉིད་ནི། །མདོར་
ན་ཡོད་པར་ལྟ་བ་ཉིད། །ལས་དང་འབྲས་བུ་ཡོད་ཅེས་པ། །ཞེས་པ་དང་། ཆོས་
རྣམས་སྟོང་པ་ཉིད་དུ་རྟག་མོས་ཀྱང་།།ལས་ཀྱི་རྣམ་པར་སྨིན་ལ་ཡིད་ཆེས་བྱ༎
·460·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཞེས་པའི་དོན་ཡིན་པས། བདག་མེད་གཉིས་བསྒོམས་པས་ཆོས་ཐམས་ཅད་
ནམ་མཁའ་ལྟ་བུར་སྟོང་པར་ཤེས་ཀྱང༌། དེ་ལྟར་ཤེས་པ་ཙམ་གྱིས་མི་ཆོག
མངོན་སུམ་དུ་རྟོགས་དགོས། དེ་ལ་སྐྱེ་བ་རྒྱུད་དགོས་ལས། ལས་འབྲས་ཁྱད་དུ་
གསད་ནས་ངན་སོང་དུ་སྐྱེས་ན། སྟོང་ཉིད་སྒོམ་པ་མི་འོང་བས། ཀུན་རྫོབ་ཏུ་
ལས་འབྲས་ཆུང་ངུ་ཡང་ཁྱད་དུ་མི་གསོད་པར་སྤོང་ལེན་བྱེད་པ་ཅིག་དགོས་་་
པ་ཡིན་གསུང་། དེའི་རྒྱུ་མཚན་ཡང་བདེན་པ་མ་མཐོང་བའི་གང་ཟག་ལ་སྡིག་
པ་ཆུང་ངུས་ཀྱང་འབྲས་བུ་འབྱིན་པར་གསུངས་པ་ནི། བླ་མ་ཨ་ཝ་དྷཱུ་ཏི་པའི་
བཀའ་སྩལ་དང་འདྲ་སྟེ། བདེན་པ་མཐོང་ན། སྡིག་པ་མི་བྱེད་པས་མི་གནོད་
པ་ཡིན། བདེན་པ་མ་མཐོང་བའི་གོང་དུ་སྟོང་པར་ཤེས་ཀྱང་། སྡིག་པའི་
འབྲས་བུ་འབྱིན་པ་དགྲ་བཅོམ་པ་མཛེ་པོ་ཐལ་སྐྱོས་བརྣངས་ནས་ཤི་བ་དང་།
སངས་རྒྱས་ཀྱི་ཞབས་ལ་སེང་ལྡེང་གི་ཚལ་པ་ཟུག་པ་ཀུན་ཡིན། དེ་བས་སྡིག་
པ་བྱ་རྒྱུ་བྱུང་ཕན་ཆད་གནོད་པ་འོང་བས་ཕྲ་མོ་ནས་མཛེམ་དགོས་གསུང་།
དེ་བས་ན་ཕྱི་མའི་དུས་ན། དེ་ལྟ་བུ་འོད་འདི་ཙ་ན། འབྲོམ་དགེ་བསྙེན་རྒད་
པོས་དེ་ཟེར་བ་ཡིན་གྱིས་ལ། ཁྱོད་ཀྱིས་མི་ལ་དེ་སྐད་ཟློས་ཤིག །ཅེས་གཡུང་
ཆུང་བ་ལ་དེ་སྐད་ཞལ་ཆེམས་གསུངས་པ་ཡིན་པས། རང་ཅག་ཀྱང་དེ་ལྟར་
ཤེས་པར་བྱའོ་གསུང་།
དེ་ལྟར་ཐབས་ཤེས་སྒོམ་པའི་གང་ཟག་ལམ་དུ་ཞུགས་པའི་རྒྱུད་ལ་ཡོན་་་་་
ཏན་གྱི་ཆོས་མ་སྐྱེས་པ་སྐྱེད་པ་དང་། སྐྱེད་པ་གནས་ཤིང་འཕེལ་བར་བྱ་བ་
དང་། འགལ་བའི་རྐྱེན་བར་ཆད་མི་འབྱུང་བ་དང་། བྱུང་ཡང་ཉེ་བར་ཞི་བར་
འདོད་པས་ཐབས་གང་ལ་བསླབ་སྙམ་ན། དེའི་ཐབས་སྟོན་པ་ནི། དེ་ལྟའི་ཡོན་
ཏན་མ་ལུས་ལྡན་དང༌།།སྐྱོན་རྣམས་མ་ལུས་ཟད་པར་འདོད་ན། །སྣ་ཚོགས་
ཚུལ་ནས་ཚོགས་རྣམས་བསག་བྱ། །དེ་ཡང་གང་ཡང་རུང་བ་ཅིག་ལའང་། །དེ་
ཉིད་གཅིག་པུ་བྱེད་པ་འདྲ་བའི། །བསོད་ནམས་ལས་ལ་རྟག་ཏུ་འབད་དགོས།།
461

ཇོ་བོ་ལྷ་འབྲི་སྒང་པས་མཛད།
ཚོགས་ཀྱིས་ཉེ་བར་བརྟན་མ་བྱས་ན། །བཏུབ་བཏུབ་འདྲ་ཡང་ཅི་ཞིག་ལྟར་
ན། །ཅི་ཡང་རུང་བ་ཞིག་གིས་མེད་འགྱུར། །གཉེན་པོ་ཅི་ཡིས་བཅོས་ཐབས་
ཀྱང་མེད། །དེ་བས་ཚོགས་ཀྱིས་བརྟན་པ་གལ་ཆེ། །ཞེས་གསུངས་སོ། །དེ་ཡང་
གོང་དུ་ཡང་དག་པའི་བླ་མ་ཅིག་དང་ཕྲད་ནས། དེ་སངས་རྒྱས་ཀྱི་ཡོན་ཏན་
རྗེས་སུ་དྲན་པ་ནས། རིམ་གྱིས་བསླབས་ནས། བྱམས་པ་དང་སྙིང་རྗེ་བྱང་ཆུབ་
མཆོག་ཏུ་སེམས་བསྐྱེད་ནས། ཕ་རོལ་ཏུ་ཕྱིན་པ་དྲུག་གི་སྒོ་ནས་ཐབས་ཤེས་
ཟུང་དུ་འབྲེལ་བ་སྒོམ་པ་ལ། མཐུན་རྐྱེན་ཚང་ཞིང་འགལ་རྐྱེན་མེད་པའི་ཡོན་
ཏན་མ་ལུས་པ་དང་ལྡན་པར་འདོད་པ་དང༌། ཉོན་མོངས་པའི་སྒྲིབ་པ་དང་།
ཤེས་བྱའི་སྒྲིབ་པས་བསྡུས་པའི་སྐྱོན་མ་ལུས་པ་ཟད་པར་འདོད་པས་ཆོས་་་
སྤྱོད་བཅུ་ལ་སོགས་པའི་སྒོ་སྣ་ཚོགས་ནས་བསག་དགོས་ཏེ། དཔེར་ན་མི་་་་་་
འཁོབས་ཆེ་བས་སོ་ནམས་བྱེད་པའི་དུས་ན་ཞར་ལ་ཚོང་བྱེད། ཞར་ཡ་སོ་ནམ།
ཞར་ལ་བུན་སྐྱེད་བྱེད། ཚོང་རང་ལ་ཡང་རང་གིས་བྱ་བ་དང་། བརྒྱ་ལག་
དགྲམ་པ་དང་། བུན་སྐྱེད་རང་ལ་མར་དང་ཚྭ་དང་ནས་ལ་སོགས་པ་སྒོ་སྣ་
ཚོགས་ནས་བྱེད་པ་བཞིན་དུ། འབྱོར་བ་ཡོད་པ་རྣམས་ཀྱིས་ཚོགས་སྣ་ཚོགས་
ནས་སོག་དགོས། མེད་པ་རྣམས་ཀྱིས་ཀྱང་། གཙོ་བོར་རང་གི་ཁས་བླངས་
རྣམས་དག་པར་བྱས་ནས། དད་པའི་རྩ་བ་བརྟན་པ་ནས་བཟུང་བའི་བྱམས་
པ་དང་སྙིང་རྗེ་བྱང་ཆུབ་ཀྱི་སེམས་གསུམ་ལ་བློ་སྦྱོང་ཞིང་། དེས་ཀུན་ནས་་་་་
བསླངས་པའི་བསོད་ནམས་ཀྱི་ཚོགས་ལ། ཕྱོགས་མཐའ་དག་ནས་འབད་དེ་
མགོན་པོ་བྱམས་པས་གསུངས་པའི། ཡི་གེ་འབྲི་མཆོད་སྦྱིན་པ་དང་། །ཉན་
དང་ཀློག་དང་ལེན་པ་དང་། །འཆད་དང་ཁ་ཏོན་བྱེད་པ་དང་། །དེ་སེམས་པ་
དང་སྒོམ་པ་དང་། །སྤྱོད་པ་དེ་བཅུའི་བདག་ཉིད་ནི། །བསོད་ནམས་ཕུང་པོ་
དཔག་ཏུ་མེད། །ཅེས་པའི་ཆོས་སྤྱོད་བཅུ་པོ་གང་རུང་གཅིག་ལ་ཡང་དེ་གཅིག་
པུ་བྱེད་པ་ཁོ་ན་འདྲ་བའི་བརྩོན་འགྲུས་ཀྱིས་བསོད་ནམས་ཀྱི་ལས་ལ་འབད་་་
.462.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དགོས་ཏེ། དགེ་བཤེས་སྤྱན་སྔ་ལྟ་བུ་ཡིན་གསུང་། དེ་བས་ན་རྣལ་འབྱོར་རྒྱུན་
དུ་ཆུད་པ་རིང་དུ་སོང་བ་རྣམས་ཀྱིས་ཀྱང༌། ཚོགས་ཀྱི་ཉེ་བར་བརྟན་པར་བྱ་
དགོས་པ་ཡིན། དེ་ལྟར་མ་བྱས་ན་བཏུབ་བཏུབ་འདྲ་ཡང་ཅི་ཞིག་ལྟར་ན་རྐྱེན་
ངན་ཅི་ཡང་རུང་བ་ཅིག་གིས་མེད་པར་སོང་ནས། གཉེན་པོ་འདིས་བཅོས་བྱ་
བའི་ཐབས་ཅི་ཡང་མེད་པར་འགྱུར་དོགས་ཡོད་པ་ཡིན། བསོད་ནམས་་་་
བསགས་ན་མི་བཏུབ་པ་འདྲ་ཡང༌། དེ་བཞིན་ཅི་ཞིག་ལྟར་སྟེར་ནས། །བྱང་
ཆུབ་སེམས་དེ་བདག་ལ་སྐྱེས། །ཞེས་པའི་ཚུལ་དུ་འོང་བ་ཡིན་པས། དེ་བས་ན་
ཚོགས་ཀྱིས་བརྟན་པར་བྱ་བ་གལ་ཆེ་བས། དགེ་བཤེས་སྟོན་པའི་ཞལ་ནས། ཇོ་
བོ་ཀུན་ཡོད་ན་ལྷ་དང་བླ་མ་ལ་བསྙེན་བཀུར་གྱིས། མེད་ན་ཡང་དཀོན་མཆོག་
མཆོད་པ་ས་རྡུལ་ཚོམ་མེ་མ་བཞག་ཅིག །སྒོམ་རང་ཡང་སུས་འཕྲོག་ཆ་མེད་
པར་འགྲོ་དོགས་ཡོད་པ་ཡིན་གསུང་། ཡ་གད་པའི་ཞལ་ནས། མེད་པ་རྣམས་
ཀྱིས་ཀྱང་ཡོད་པའི་དུས་སུ་གཏོང་སྙམ་པ་བྱེད་པ་ཡིན་ནོ། །དེ་ལྟར་བྱས་པས་
ཅུང་ཟད་ཡོད་པ་རྣམས་གཏོང་ནུས་པ་ཡིན་གསུང་། ཁམ་པ་ལུང་པའི་ཞལ་
ནས། བཙུན་ཆུང་ཀུན་མར་མ་ཟ་བར་དཀོན་མཆོག་ལ་མཆོད་པ་ཕུལ བསོད་
ནམས་བསགས་པས་ཚུལ་ཁྲིམས་བསྲུང་བར་ནུས་པ་ཡིན། དེ་ནུས་ན་ཅིག་
བྱས་ཅིར་བཏུབ། རྫ་བྱས་ལུང་དུ་ཐོགས་པ་ཡིན་གསུང༌། འོ་ན་བསོད་ནམས་
བསགས་པས་ཡོན་ཏན་སྐྱེ་བ་རང་དུ་ཅིས་ཤེས་སྙམ་ན།དེའི་ཤེས་བྱེད་སྟོན་པ་
ནི། མདོ་སྡེ་རྒྱན་གྱི་མོས་པའི་སྐབས་སུ། །ཐབས་ཚུལ་ཀུན་གྱིས་བསོད་ནམས་
བསག་བྱ། །བསོད་ནམས་བསགས་ལ་ཡོན་ཏན་ཀུན་སྐྱེ། །དཔེར་ན་བྲི་ཤའི་
རྒྱལ་པོ་བཞིན་ནམ། །སློབ་དཔོན་ཤེས་རབ་འབྱུང་གནས་སྦས་བཞིན། །ཕྱོགས་
གླང་ཚང་ལྟས་རང་གི་ལྟ་འགྱུར། །རྣལ་འབྱོར་དབུ་མའི་བདེན་པའི་སེམས་
རྙེད། །ཨཱརྱ་པ་ལོའི་བརྟུལ་ཞུགས་ཀྱང་ཡིན། །གླུ་ཡི་དབུ་མ་ལྟས་པ་ཙམ་གྱིས། །
ཕྱི་རོལ་ལྟ་གྱུར་དབུ་མ་ཆེན་པོ། །དེ་ལ་སོགས་པ་དཔག་མེད་གསུངས་ཕྱིར། །
·463.

ཇོ་བོ་ལྷ་འབྲི་སྒང་པས་མཛད།
སྒྲིབ་སྦྱང་བསོད་ནམས་བསག་ལ་འབད་བྱ། །ལམ་ཕྲན་ལེགས་འོང་གཏམ་
རྒྱུད་ཀྱང་བསམ། །ཞེས་གསུངས་པས་སོ། །དེ་ཡང་མདོ་སྡེ་རྒྱན་གྱི། མི་སྐྱོ་བ་
དང་དེ་བཞིན་སྐྱོ། །སྒྲིབ་པ་དང་ནི་མི་བརྩོན་པ། །ཚོགས་མ་བསགས་པའི་མོས་
པ་ཡིས། །བར་དུ་བཅོད་པར་ཤེས་པར་བྱ། །ཞེས་པའི་སྐབས་སུ་འདི་གསུངས་
ཏེ། དཀོན་མཆོག་མཆོད་པ་དང་། དགེ་འདུན་བསྙེན་བཀུར་དང༌། མདོ་ཟློས་
པའི་ཐབས་ཚུལ་ཀུན་གྱིས་ཚོགས་བསག་པ་ལ་འབད་པར་བྱ།
བསོད་ནམས་བསགས་པ་ལས་འཇིག་རྟེན་དང་འཇིག་རྟེན་ལས་འདས་པའི་་་
ཡོན་ཏན་ཀུན་སྐྱེ་སྟེ། བསོད་ནམས་བསགས་པའི་མིས་ནི་བསམ་པ་ཐམས་
ཅད་འགྲུབ། །བྱང་ཆུབ་ཞི་བ་རྡུལ་མེད་ཐོབ་ནས་མངོན་སངས་རྒྱས། །ཞེས་པ་
ལ་སོགས་པ་དང་། བརྒྱ་བྱིན་ཉིད་ཐོབ་བསོད་ནམས་ཀྱི།།ཞེས་པ་ལ་སོགས་པ་
གསུངས་ལ། བསོད་ནམས་མ་བསགས་པ་ལ་ཐར་པ་དང་ཅི་ལ་སྟེ། ཚེ་འདིའི་
འདོད་པ་ཡང་མི་འགྲུབ་སྟེ། ཇི་ལྟར་ནོར་རྣམས་འདོད་པའི་མི། །ཞིང་ལས་
ཡང་ན་ཚོང་ཡང་རུང་། །བསོད་ནམས་མིན་པ་རྟག་པར་ནི། །ཆུད་འཛའ་དེ་ཡི་
ནོར་མི་འགྱུར། །ཞེས་གསུངས། ལྟ་བ་ཕྱིན་ཅི་མ་ལོག་ཡང་བསོད་ནམས་བསག་
པ་ལ་འབྱུང་སྟེ། དཔེར་ན་བྲི་ཤའི་རྒྱལ་པོ་ལ། ཕྱི་རོལ་པའི་སློབ་དཔོན་འཚེ་བ
ཆོས་སུ་སྨྲ་བ་ཞིག་གིས། ཚེ་འདི་ལ་མི་བསད་ན་འབངས་སུ་འོང་། ཕྱུགས་
བསད་ན་ནོར་དུ་འོང་ཞེས་ཟེར་ཏེ། ལོག་ལྟ་ལ་བཀོད་ནས་ཡོད་པ་ལ། བར་
སྐབས་དར་རྒྱལ་པོ་དེས་བསོད་ནམས་མང་པོ་བསགས་པས། ཡོངས་ངའི་ལྟ་
བ་འདི་ནོར་ལས་ཆེ། ཚེ་འདི་རང་ལ་མི་བསད་ན་མི་ཤ་ལྡོན་དུ་འོང་། ཕྱུགས་
བསད་ན་ནོར་ཤ་ལྡོན་དུ་འོང་བས་འདི་དང་སྦྱར་ན་ཕྱི་མ་ལ་ལྟ་ཅི་སྙམ་ནས།
ལྟ་བ་ངན་པ་དེ་ལས་ལོག་པ་དང་། ཡང་སློབ་དཔོན་ཤེས་རབ་འབྱུང་གནས་
སྦས་པ་ལྟར་ལྟ་བ་སེམས་ཙམ་འཛིན་པ་ཡིན་པ་ལ། བསོད་ནམས་མང་པོ་་་་་་
བསགས་པས། སློབ་དཔོན་ཕྱོགས་ཀྱི་གླང་པོའི་ཚད་མ་བལྟས་པ་ཙམ་གྱིས།
·464·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
རང་གི་སེམས་ཙམ་གྱི་ལྟ་བ་དེ་འགྱུར་ནས། རྣལ་འབྱོར་སྤྱོད་པའི་དབུ་མ་ལ་
འདི་ཁོ་ན་སྙམ་དུ་བདེན་པའི་སེམས་རྙེད་པ་དང་། ཡང་ཕྱི་རོལ་པ་རལ་པའི་
བརྟུལ་ཞུགས་འཛིན་པ་ཅིག་ཡོད་པ་དེས་ཚོགས་བསགས་ནས། སློབ་དཔོན་ཀླུ་
སྒྲུབ་ཀྱི་དབུ་མའི་བསྟན་བཅོས་བལྟས་པ་ཙམ་གྱིས། ཕྱི་རོལ་པའི་ལྟ་བ་ལས་
འགྱུར་ནས་དབུ་མ་ཆེན་པོའི་ལྷ་བ་རྟོགས་པའོ། །དེ་ལྟར་ལྟ་བ་འགྱུར་ཡང་།
སྔར་གྱི་རལ་པའི་བརྟུལ་ཞུགས་དེ་མི་འཇོག་བར་སྤྱན་རས་གཟིགས་ལ་ཡང་་་་
རལ་པ་ཡོད་པས་ང་ཡང་དེའི་བརྟུལ་ཞུགས་བྱེད་ཟེར་ནས་མ་བྲེགས་པར་་་་་
ཡོད། ཕྱིས་ཁོང་གི་དབུ་མའི་བསྟན་བཅོས་མཛད་པ་ཡང་། དབུ་མ་སྤྱན་རས་
གཟིགས་ཀྱི་བརྟུལ་ཞུགས་ཟེར་བ་དེ་ཡིན། དེ་ལ་སོགས་པ་བསོད་ནམས་་
བསགས་པ་ལ་ཡོན་ཏན་དང་རྟོགས་པ་སྐྱེས་པ་དཔག་ཏུ་མེད་པ་གསུངས་
པའི་ཕྱིར་ན་སྟོབས་བཞིའི་སྒོ་ནས་སྒྲིབ་པ་སྦྱོང་བ་དག །བསོད་ནམས་བསག་
པ་ལ་འབད་པར་བྱ། དེ་གཉིས་ཀྱང་བསོད་ནམས་བསགས་པས་སྒྲིབ་པ་་་་
འབྱང་ལ། སྒྲིབ་པ་སྦྱངས་པས་ཀྱང་བསོད་ནམས་སོགས་མོད་ཀྱི། འོན་ཀྱང་
སྒྲིབ་པ་སྦྱོང་བ་ནི་གཙོ་བོར་སྟོབས་བཞིས་བྱེད་པ་ཡིན། བསོད་ནམས་གསོག་
པ་བྱ་བ་གཙོ་བོར་དཀོན་མཆོག་མཆོད་པ་ལ་སོགས་པ་ཡིན་པར་དགེ་བཤེས་་་་
སྟོན་པ་གསུང་། དེ་ལྟར་སྒྲིབ་པ་མ་སྦྱངས་ན་ཡོན་ཏན་སྐྱེ་བའི་གེགས་བྱེད་ལ།
བསོད་ནམས་བསགས་པས་ཡོན་ཏན་སྐྱེ་བ་ནི། ལམ་ཕྲན་དང་ལེགས་འོངས་
ཀྱི་གཏམ་རྒྱུད་ལྟ་བུ་སྟེ། འདི་གཉིས་དགེ་བཤེས་དོལ་པ་ཉིད་ཀྱིས་ཞབས་ཏོག་
ཏུ་བཅུག་པ་ཡིན་གསུང་། དེ་ལ་ལམ་ཕྲན་ནི་སྔོན་བྲམ་ཟེ་ཅིག་གིས་བྱིས་པ་ཡེ་
མ་གསོལ་བ་ལ། ལན་ཅིག་བུ་བཙས་ནས་དེ་བྲན་མོ་ལ་བསྐུར་ནས། ལམ་དུ་
རབ་ཏུ་བྱུང་བ་གང་དང་ཕྲད་པ་ལ་བྱིས་པའི་མིང་གིས་སྐྱབས་འགྲོ་གྱིས་ལ་ཤི་
ན་དེར་ཞོག མ་ཤི་ན་ཁྱེར་ལ་ཤོག་ཅེས་བྱས་ནས། བྲན་མོས་བྱིས་པ་ཁྱེར་ནས་
ཕྱིན་པ་དང་། ཐོག་མ་ཁོ་ནར་སངས་རྒྱས་བྱོན་པ་དང་ཕྲད་ནས། བྱིས་པའི་
་465·

ཇོ་བོ་ལྷ་འབྲི་སྒང་པས་མཛད། ན་
མིང་གིས་སྐྱབས་འགྲོ་བྱས་པས། ཚེ་རིང་བར་གྱུར་ཅིག་ཅེས་ཤིས་པ་བརྗོད། དེ་
བཞིན་དུ་དགེ་སློང་བྱུང་ཚད་ལ་སྐྱབས་འགྲོ་བྱས་པས། བྱིས་པ་མ་ཤི་བར་་་་་
གསོས་ནས་ཁྱིམ་དུ་ཁྱེར་འོངས་པས། ཁྱོད་གཉིས་ཀྱིས་ལམ་གང་དུ་ཕྱིན་ཟེར།
ལམ་པོ་ཆེར་ཕྱིན་བྱས་པས། འོ་ན་བྱིས་པའི་མིང་ཡང་ལམ་པར་ཐོགས་ཤིག་
བྱས་ནས་བཏགས། དེ་ནས་ཡང་ཕྱིས་བུ་ཅིག་བཙས་ནས། ཡང་བྲན་མོ་གཞན་
ཅིག་ལ་བསྐུར་ནས་སྔ་མ་ལྟར་བསྒོ་བ་དང་། བྲན་མོ་དེ་སྤོབས་པ་ཆུང་བས།
ལམ་ཕྲན་ཅིག་ལ་ཕྱིན་པས་སངས་རྒྱས་འཁོར་དང་བཅས་པ་དེར་བྱོན་ནས།
བྱིས་པའི་མིང་གིས་སྐྱབས་འགྲོ་བྱས་བས། གསོས་ནས་ཁྱེར་འོངས་པ་དང་།
ལམ་གང་ལ་ཕྱིན་ཟེར།\ ལམ་ཕྲན་ལ་ཕྱིན་བྱས་པས། མིང་ཡང་ལམ་ཕྲན་དུ་
བཏགས་སོ། །དེ་ནས་བྲམ་ཟེ་དེས་བུ་གཉིས་ལ་རིག་བྱེད་བསླབས་པས། ལམ་
ཕྲན་གྱིས་ཟླ་བ་གསུམ་དུ། ཨོཾ་དང་བྷུ་ཙམ་ཡང་མ་ཤེས་པས། འདི་རིགས་བྲམ་
ཟེར་ཞོག །སྒྲུབ་པ་བྲམ་ཟེ་འདི་ལ་མི་འོང་བྱ་བ་ཟེར། དེ་ནས་དུས་ཕྱིས་ཕ་འཆི་
བའི་དུས་སུ། ཕུ་བོ་ལམ་པ་ལ་ལམ་ཕྲན་སྐྱོངས་ཤིག་པར་ཁ་ཆེམས་ཕོག་ནས།
ཚེའི་དུས་བྱས་སོ། །དེ་ནས་ལམ་པ་རབ་ཏུ་བྱུང་ནས་དགྲ་བཅོམ་པར་གྱུར་ཏེ།
ལམ་ཆུང་བ་ལ་ཡོན་ཏན་གང་ཡང་མེད་པས། ཕུ་བོས་འདི་ཚར་བཅད་ནས་
འདུལ་ལམ། བཞག་བསྒོ་བྱས་པས་འདུལ་དགོངས་པས། ཚར་བཅད་པས་
འདུལ་བར་དགོངས་ནས་ངན་པ་མཆོག་ཏུ་ངན་པ་བུལ་བ་འདི། ཁྱོད་དང་ང་
གཉིས་ལྷན་གཅིག་ཏུ་མི་འདུག་གི་སོང་བྱས་ནས་གཉའ་བ་ནས་བཟུང་ནས།
ཕྱིར་བསྐྲད་ནས་བཏང་བས། ལམ་ཅིག་ན་ཕར་ཞུགས་ནས་ཕྱིན་པ་དང་་
སངས་རྒྱས་དང་འཕྲད་ནས་སྲིད་པ་ཐ་མ་པར་གཟིགས་ནས། ཁྱོད་རབ་ཏུ་མི་
འབྱུང་ངམ་གསུངས་པས། ང་འདྲ་བའི་ངན་པ་རབ་ཏུ་བྱུང་བས་ཅི་འོང་ཟེར་
བས། ངས་རབ་ཏུ་དབྱུང་བར་བྱའོ་གསུངས་ནས། རབ་ཏུ་ཕྱུང་སྟེ་དགེ་སློང་
ཅིག་ལ་གཏད་ནས་ཆོས་སློབ་ཏུ་བཅུག་པས་ཅི་ཡང་མ་ལོབས་ནས། བཅོམ་
·466.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ལྡན་འདས་ཉིད་ལ་གཏད་པས་དེར། བཅོམ་ལྡན་འདས་ཀྱིས་གཙུག་ལག་ཁང་
གི་སྒོར་གཏད་ནས། དགེ་སློང་རྣམས་ཀྱི་མཆིལ་ལྷམ་འཕྱིར་བཅུག་པས། དེའི་
བར་དུ་རྡུལ་སྤང་དྲི་མ་སྤང་སློབ་ཏུ་བཅུག །དབྱར་ཟླ་བ་གསུམ་དེ་རང་ཡང་
མ་ལོབས་པ་ལ། _ལན་ཅིག་གི་ཚེ་ཚིག་རྦལ་གྱིས་བྱུང་ནས། དེའི་དོན་ལ་
བརྟགས་པས། རྡུལ་འདི་ཕྱིའམ་ནང་གི་སྙམ་དུ་བསམས་པས། འའདི་ནང་གི་
རྡུལ་འདོད་ཆགས་ལ་སོགས་པ་ལ་ཟེར་བ་ཡིན་སྙམ་ནས་དེའི་དོན་བསྒོམས་་་་
པས་དགྲ་བཅོམ་པར་གྱུར་ནས། དེ་བཅོམ་ལྡན་འདས་ཀྱིས་ཆེ་བ་དབྱུང་བའི་
ཕྱིར་གསོ་སྦྱོང་གི་དུས་སུ་དགེ་སློང་མ་རྣམས་ཀྱི་སྟོན་པར་བསྐོས་པས། དགེ་
སློང་མ་རྣམས་ན་རེ་བཅོམ་ལྡན་འདས་ཀྱིས་ངེད་ལ་བརྙས་སོ། ངེད་སྡེ་སྣོད་
གསུམ་མ་མང་པོ་ཡོད་པ་ལ་ཟླ་བ་གསུམ་དུ་རྡུལ་སྤང་དྲི་མ་སྤང་མ་ཤེས་པ་་་་་་
ཅིག་བསྐོས་པ་འདི། སྨྲ་དབབ་དགོས་ཟེར་ནས། མི་མོ་དྲུག་གིས་གདན་
གཤོམས་ཤིག མི་མོ་དྲུག་གི་ལྟད་མོ་བ་གཡོ་བ་ཅིག་ཟེར་ནས་སྟན་མཐོན་པོ་
བཤམས་སོ། །དེ་ནས་ལམ་ཕྲན་ལ་སྟོན་པར་གསོལ་བ་བཏབ་པས་སྤྲོ་ལགས་
ཟེར་བ་ནས། དགེ་སློང་མ་རྣམས་ན་རེ། དེ་ཙམ་ཤེས་པ་རང་ངོ་མཚར་ཆེའོ་
ཟེར། དེ་ནས་ལམ་ཆུང་བས་སྟན་མཐོན་པོ་འདི་གུས་པའི་སྒོ་ནས་ཡིན་ནམ།
མཐོ་འཚམ་པ་ཡིན་དགོངས་པས། མཐོ་འཚམ་པར་ཤེས་ནས། ཕྱག་གླང་པོ་
ཆེའི་སྣ་ལྟ་བུའི་སྟེང་ནས་མནན་ནས། བྱ་བབས་པ་ལྟར་སྟེངས་དུ་བྱོན་པས།
ཐམས་ཅད་ངོ་མཚར་སྐྱེས་སོ།། །དེ་ནས་ལམ་ཕྲན་གྱིས། རྡུལ་འདི་ས་རྡུལ་མ་
ཡིན་འདོད་ཆགས་རྡུལ། །མཁས་པ་གང་གིས་རྡུལ་འདི་རྣམ་སྤངས་པ། །དེ་ནི་
སངས་རྒྱས་བསྟན་ལ་བག་ཡོད་འགྱུར། །ཞེས་པ་སོགས་པའི་ཆོས་བསྟན་པས།
མ་སྨིན་པ་སྨིན་པར་བྱས་སྨིན་པ་གྲོལ་བར་བྱས་པའོ། །དེ་ནས་ལེགས་འོངས་
ཀྱི་གཏམ་རྒྱུད་ནི། ཁྱིམ་བདག་རྟོགས་ལྡན་བྱ་བ་ལ་བུ་ཅིག་བཙས་པ་དང་།
མིང་ལེགས་འོངས་སུ་བཏགས་པ་ལས། ཁོ་སྐྱེས་པ་དང་ཕ་མའི་འབྱོར་བ་་་་་་
*·467.

ཇོ་བོ་ལྷ་འབྲི་སྒང་པས་མཛད།
ཐམས་ཅད་ཟད་ནས་སློང་དུ་ཕྱིན་པ་དང་། སྲིང་མོ་ཁྱིམ་བདག་མགོན་མེད་
ཟས་སྦྱིན་གྱི་མནའ་མ་བྱེད་ཀྱིན་ཡོད་པ་དྲུང་དུ་ཕྱིན་པ་དང་། ཕྲད་དུ་ཡང་མ་
བཏུབ་པར་འདིས་ངའི་ཕའི་དཔལ་ཐམས་ཅད་མེད་པར་བྱས། ད་ངའི་ཡང་
མེད་པར་བྱེད་ཟེར་ནས། རས་ཡུག་གཅིག་དང་འགྲོན་བུ་སྤར་གང་བསྐུར་་་་་་
ནས་བྱུང་། དེ་ཁྱེར་ནས་སྤྲང་པོ་ལྔ་བརྒྱའི་གསེབ་ཏུ་ཞུགས་ནས་ཕྱིན་པས་་་་་
ཐམས་ཅད་ཀྱིས་ཟས་མ་རྙེད་པས། ངེད་ཚོའི་ནང་ན་སེམས་ཅན་སྐལ་ཆད་
ཅིག་ཡོད་པར་འདུག་པས་སོ་སོར་བགོས་ཤིག་ཟེར་ནས། ཕྱེད་ཕྱེད་ཏུ་བགོས་
པས། ཁོའི་ཕྱོགས་ཀྱིས་མ་རྙེད་ཡང་ཕྱེད་ཕྱེད་དུ་བགོས་པས་ཁོའི་ཚན་ངབས་མ་
རྙེད། ཐ་མ་རེ་རེ་བགོས་པས་ཁོས་མ་རྙེད་པས། སྤྲང་བོ་རྣམས་ན་རེ་འདི་ཉེས་
འོངས་Zའདུག་ངེད་ཐམས་ཅད་ཀྱིས་འཚོ་བ་བཅད་ཟེར་ནས། རྡུང་བཏག་
བཏང་iaceསྤྲང་ཕོར་ཀུན་ཀྱང་བཅག །སྤྲང་སྒྱེ་ཀུན་ཡང་ཕྲལ་ནས། ཕྱག་དར་
ཁྲོད་ཅིག་ཏུ་ངུ་ཞིང་བསྡད་ཡོད་པའི་ཚེ། བཅོམ་ལྡན་འདས་ཀྱིས་སྲིད་པ་ཐ་མ་
པར་མཁྱེན་ནས། རབ་ཏུ་མི་འབྱུང་ངམ་གསུངས་པས། ང་འདྲ་བས་ཅི་འོང་
ཟེར་བ་ལ། ངས་དབྱུང་བར་བྱའོ་གསུངས་ནས་རབ་ཏུ་ཕྱུང་སྟེ། ཁོའི་ལས་སྒྲིབ་
སྦྱོང་བའི་ཕྱིར། དབྱར་ཟླ་བ་གསུམ་དགེ་འདུན་ལ་མེ་ཏོག་འབུལ་དུ་བཅུག་
པས། སྒྲིབ་པ་དག་ནས་ལན་ཅིག་དགེ་འདུན་གྱི་ཕྱག་ན། མེ་ཏོག་སྔོ་སེང་ངེ་བ་
འདུག་པ་ལ་བརྟེན་ནས། སྔོན་ཟད་པར་སྔོན་པོའི་ཏིང་ངེ་འཛིན་བསྒོམ་་་་་
བསྒོམས་པའི་བག་ཆགས་སད་པས། ཟད་པར་གྱི་ཏིང་ངེ་འཛིན་སྐྱེས་ནས་་་་་་
དགྲ་བཅོམ་པར་གྱུར་ནས། དེའི་ཆེ་བ་དབྱུང་བའི་ཕྱིར། བཅོམ་ལྡན་འདས་
ཀྱིས་ཆུ་སྲིན་བྱིས་པ་བསོས་ཀྱི་རི་ལ། ཀླུ་ཨ་མ་ཉེ་རེག་བཏུལ་བའི་གཏམ་རྒྱུད་
རྒྱས་པར་ཡོད་དེ། སྐབས་དོན་ཙམ་ལས་མ་སྦྱར་རོ། །དེ་བས་ན་ཚོགས་བསག་
ཅིང་སྒྲིབ་པ་སྦྱོང་བ་གལ་ཆེ་གསུང༌། དེ་ལྟར་བསོད་ནམས་བསག་པ་གལ་ཆེ་
་ཡང་ལས་དང་པོ་པའི་དུས་ན་ཞིང་གི་མཐུ་ལ་བརྟེན་ནས་གསོག་་་་་བས།
.468.

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
དགོས། དེ་ཡང་རྫས་ལས་བྱུང་བའི་དངོས་པོས་བསོད་ནམས་བསག་པའི་ཞིང་
དགེ་འདུན་བཟང་བས། ་ལ་བསྙེན་བཀུར་ཅི་ལྟར་བྱ་བ་སྟོན་པ་ནི། རྣལ་
འབྱོར་ཚོགས་བསག་བར་ཆད་སྲུང་བའི། །ཞིང་གི་དམ་པ་དགེ་འདུན་བསྙེན་
བཀུར། །འབྱོར་པ་མེད་ན་དེ་རྣམས་ཀྱིས་བསྐོས།།གཅིག་ལ་བསྙེན་བཀུར་ཀུན་
ལ་བྱས་མཚུངས། །འབྱོར་མེད་གསོལ་བ་བཏབ་ཅིང་བསྐོས་ཕྱིར། །ཞེས་་་་
གསུངས་སོ། །དེ་ཡང་། རྒྱུད་ཀུན་ལས་བཏུས་པ་ནས། འཕགས་པའི་དགེ་
འདུན་ཆོས་སྟོན་གསོལ། །ཡང་ན་སློབ་མ་བྱེད་དུ་གཞུག །གལ་ཏེ་མི་འབྱོར་པ་
གྱུར་ན། །དགེ་འདུན་གྱིས་ནི་བསྐོས་པ་ཡི།།དགེ་སློང་དག་ལ་ཆོས་སྟོན་སྦྱིན། །
ཞེས་པའི་དོན་ཡིན་པས། རྣལ་འབྱོར་པ་རིང་དུ་གྱུར་པ་རྣམས་ཀྱིས་ཀྱང་་་་་
བསོད་ནམས་བསགས་པའི་སྒོ་ནས་བར་ཅད་སྲུང་བ་འདི་མན་ངག་ཡིན་
གསུང་བས། དགེ་བཤེས་དོལ་པ་ཉིད་ཀྱིས་དགེ་བཤེས་སྤྱན་སྔ་ལ་ཡུལ་དུ་ཕྱིན་
ནས་མཚམས་བཅད་ནས་སྙིང་པོ་བགྲང་བས། དེ་ལྟར་བགྱི་བར་ཞུ་བྱས་པས།
འོ་ན་ཡུལ་དུ་སོང་ལ་སྔོན་དུ་དགེ་སློང་བཞི་སྡེ་ཅིག་གསོགས། བསྙེན་བཀུར་
ཅིག་གྱིས་ལ། དེ་ནས་སྙིང་པོ་བགྲོངས་ཤིག་གསུང་། དགེ་བཤེས་ཀྱིས་ངེད་ཀྱིས་
དེ་ན་ཆང་མི་འཐུང་བ་བཞི་སྡེ་མི་རྙེད་བྱས་པས། འོ་ན་གཙོ་བོར་རང་བཞིན་
བཟང་པོ་ཁ་ཅིག་གསོགས་ལ། ཚོགས་གསོག་གྱིས་གསུངས་པས། གལ་ཆེ་བར་
དགོངས་པ་ཡིན་གསུང་། དགེ་བཤེས་ཕུ་ཆུང་བའི་ཞལ་ནས། ཁྱད་པར་དུ་ཡང་
སྦྱིན་པ་ལས་བྱུང་བའི་བསོད་ནམས་འདི་ལ་འབད་པ་དྲག་ཏུ་བྱ་དགོས་ཏེ
དགེ་བཤེས་སྟོན་པ་ལ་འཕྲལ་ལ་གསོལ་རྒྱུའི་ཐུད་ཚལ་རེ་རེ་དྲངས་པ་དེ་ཡང་་
མ་འབགས་པར་བྱས་ནས། དགེ་སློང་བཞི་སྡེ་རེ་ལ་འདྲེན། དེར་བཞི་སྡེ་མ་
ཚང་ཡང་གཞན་ནས་བཙལ་ནས་འདྲེན་གསུང་། དགེ་བཤེས་སྟོད་ལུང་པས་
དགེ་བཤེས་སྤྱན་སྔ་ལ། ཐུད་རྐྱལ་བཟང་པོ་ཅིག་ཕུལ་ནས། འདི་བཟང་བ་ཅིག་
གདའ་བས། ཞལ་རེ་གསོལ་བར་ཞུ་བྱས་ནས་ཕྱིས་ཡུན་རིང་རབ་ཅིག་ལོན་
+469.

ཇོ་བོ་ལྷ་འབྲི་སྒང་པས་མཛད།
ནས། དགེ་བཤེས་སྟོད་ལུང་པ་དེར་བྱོན་པས། ཐུད་དེ་ཁོང་རང་ལ་དྲངས་པས།
སྟོད་ལུང་པས་འདི་དགེ་བཤེས་ཉིད་གསོལ་བར་ཞུ་བྱས་པ་ལགས་པ། འདི་
ལྟར་མཛད་པ་མ་ལེགས་ཞུས་པས། དགེ་བཤེས་སྤྱན་སྔའི་ཞལ་ནས། ད་རུང་
འཁོར་བའི་དགོན་པར་ཡུན་རིང་དུ་བགྲོད་དགོས་པས། ལམ
གལ་ཆེ་གསུང་ལོ། །ཁོང་ཡང་དེ་སྐད་གསུང་ན། O ང་་
དགོས་གསུང་། དེ་ལྟར་གལ་ཆེ་བས་བསོད་ནམས་གསོག་པའི་ཞིང་ཁྱད་པར་
དུ་འཕགས་པ་ཡང་དགེ་འདུན་ཡིན་པས།། དགེ་འདུན་ལ་བསྙེན་བཀུར་བྱ།
རང་དགེ་སྦྱོར་བྱེད་པ་ལ་གནོད་ན་ཡང་གཞན་ལ་བཅོལ་ལ་བྱ། དགེ་འདུན་
ཐམས་ཅད་ལ་བྱེད་པའི་འབྱོར་པ་མེད་ན་ཡང་། བྲང་ཁང་རེ་རེ་ནས་རེ་རེ་ཁོ་
བོའི་གན་དུ་གསོལ་བར་ཞུ་བྱས་ནས་གསོལ་བ་བཏབ་ལ། དེ་རྣམས་ཀྱིས་་་་་་
བཏང་བའི་དགེ་སློང་གཅིག་ལ་བསྙེན་བཀུར་བྱས་པས། ཀུན་ལ་བསྙེན་བཀུར་
བྱས་པ་དང་མཚུངས་པའི་བསོད་ནམས་ཐོབ་སྟེ། རང་ལ་ཐམས་ཅད་ལ་བྱ་
བའི་འབྱོར་པ་མེད་པས། དགེ་འདུན་ཐམས་ཅད་ལ་གསོལ་བ་བཏབ་པས་
དགེ་འདུན་ཐམས་ཅད་ཀྱིས་བཏང་བའི་ཕྱིར་རོ་གསུང་། ནུབ་ཕྱོགས་ཨུ་རྒྱན་
གྱི་ཡུལ་ན། སྔོན་གསང་སྔགས་ལ་བརྟེན་ནས་དངོས་གྲུབ་ཐོབ་པ་མང་པོ་བྱུང་
བ་ལ། ད་ལྟ་མཆོག་གི་དངོས་གྲུབ་ཕར་ཞོག །ཐུན་མོང་གི་དངོས་གྲུབ་ཐོབ་པ་
རང་ཡང་མེད་པ་དེ། དགེ་འདུན་སྤྱིའུ་བ་བཞི་སྡེ་འདི་མི་བཞུགས་པས་ལན་པ་
ཡིན་གསུང་། དེ་བས་ན་གསང་སྔགས་ཀྱིས་སྒྲུབ་པ་བྱེད་པ་རྣམས་ཀྱིས་ཀྱང་།
དགེ་འདུན་ལ་བསྙེན་བཀུར་བྱས་ན། མོད་ལ་འགྲུབ་པ་ཡིན་གསུང་། དེ་ལྟར་
བསོད་ནམས་གསོག་དགོས་པའི་འཐད་པ་སྟོན་པ་ནི། བསམ་གཏན་གཟུགས་
མེད་ཏིང་འཛིན་དག་ཀྱང་། །དཔག་མེད་ཚོགས་བསགས་མེད་པར་མིན་ན། །
འཇིག་རྟེན་ཀུན་དང་མི་མཐུན་སེམས་ནི། །དཔག་མེད་ཚོགས་ལ་ལྟས་དགོས་
ཅི་སྨོས། །ཞེས་གསུངས་སོ། །འདི་ལྟར་འཇིག་རྟེན་པའི་ཡོན་ཏན་བསམ་གཏན་
·470·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
བཞིའི་ཏིང་ངེ་འཛིན་དང༌། གཟུགས་མེད་པའི་སྙོམས་འཇུག་བཞིའི་ཏིང་ངེ་
འཛིན་ཀྱང་བསོད་ནམས་དཔག་ཏུ་མེད་པ་མ་བསགས་པར་མི་འོང་ན།
འཇིག་རྟེན་ཀུན་དང་མི་མཐུན་པའི་སེམས། སྔ་མ་སྐྱེ་ཡེ་མ་མྱོང་བ་ཚེ་འདི་པ་
རྣམས་དང་ཡང་མི་མཐུན་པ་ཕྱི་མ་ཙམ་དོན་དུ་གཉེར་བ་དང་། རང་ཞི་ཙམ་
དོན་དུ་གཉེར་བ་དང་ཡང་མི་མཐུན་པ་སེམས་ཅན་ཐམས་ཅད་ཀྱི་དོན་དུ་
རྫོགས་པའི་སངས་རྒྱས་ཙམ་བསྒྲུབ་པ་ལ་ཚོགས་དཔག་ཏུ་མེད་པ་གསོག་པ་་་་
ལ་ལྟོས་དགོས་པ་ལྟ་སྨོས་ཀྱང་ཅི་དགོས་གསུང་། དེ་ལྟར་བླ་མ་རྣམས་ཀྱི་་་་་་
གདམས་པ་ཐབས་ཤེས་ཟུང་དུ་འབྲེལ་བའི་ལམ། སྡེ་སྣོད་མཐའ་དག་དང་མི་
འགལ་བ། གཡང་ས་མེད་པ་རང་ལ་ཡོད་པ་བཞག་ནས་ཐེག་པ་གསང་སྔགས་
ཞེས་བྱ་བ་ལམ་ཉེ་བ།། མྱུར་དུ་འཚང་རྒྱ་བ་ཅིག་ཡོད་དམ་སྙམ་ནས་གདུང་བ་
བྱུང་ན། དེ་ཟློག་པར་སྟོན་པ་ནི། ཕ་རོལ་ཕྱིན་པའི་ཚུལ་གྱི་ལམ་ལས། །གསང་
སྔགས་ལམ་ནི་ཉེ་འམ་སྙམ་ན། །བྱ་ནི་རྙི་ལས་ཤོར་བ་བཞིན་ནམ། །མི་ནི་
བཙོན་ལས་ཤོར་བ་བཞིན་དུ། །ཐ་མལ་རྣམ་རྟོག་མ་འདྲེས་པ་ཡིས། །བསྒྲུབས་
ན་གསང་སྔགས་ཕ་རོལ་ཕྱིན་ལམ།།ཉེ་རིང་ཁྱད་མེད་ཤིན་ཏུ་མྱུར་ཡིན། །ཞེས་
གསུངས་སོ། །དེ་ལྟར་ཐེག་པ་ཆེན་པོའི་ལམ་མ་ནོར་བ་མི་འཁྱོག་པ་ཡང་དག་
པ་ནི། ཕ་རོལ་ཏུ་ཕྱིན་པའི་ལམ་ཡིན་པ་ལ། དེ་རང་ལ་མ་སྐྱེས་པས་དེ་
ཀྱང་བླ་ལྷག་གཅིག་གསང་སྔགས་པ་ཡོད་དམ་སྙམ་ན། ་;བྱ་རྙི་ལས་ཤོར་བའམ།
མི་བཙོན་ལས་ཤོར་བ་ཅི་ལ་ཡང་ཕྱི་མིག་མི་ལྟ་བར་འབྲོས་པ་ལྟར། ཚེ་འདི་
དང་ཕྱི་མ་ལ་སོགས་པ་གང་ལ་ཡང་མི་ལྟ་བར། ཐ་མལ་པའི་རྣམ་པར་རྟོག་པ་
ཐམས་ཅད་སྤངས་ནས་ཐམས་ཅད་མཁྱེན་པ་ཐོབ་པར་བྱེད་པའི་བསམ་པ
དང་མ་ཕྲལ་བ་ཅིག་གིས་སྒྲུབ་པ་ལ་འབད་ན། གསང་སྔགས་དང་ཕ་རོལ་ཏུ་
ཕྱིན་པའི་ལམ་ལ་ཉེ་རིང་མེད་པར་གཉིས་ཀ་ཤིན་ཏུ་མྱུར་བ་ཡིན་གསུང་། འོ་
ན་གསང་སྔགས་ལམ་ཉེ་བར་གསུངས་པ་སྙམ་ན། དེ་དགོངས་པ་ཅན་ཡིན་
·471·

ཇོ་བོ་ལྷ་འབྲི་སྒང་པས་མཛད།
པར་སྟོན་པ་ནི། ལྷ་ཉིད་དེ་གསུངས་པར་གསང་སྔགས་ལམ་དང་། །ཕ་རོལ་
ཕྱིན་ལམ་ཉེ་རིང་ཁྱད་མེད། །གཅིག་ནི་ཉེ་བར་གསུངས་པ་དགོངས་ཅན། །
དགོངས་པའི་གཞི་ནི་གང་ཟག་བསམ་པ། །ནན་ཏར་ན་ནི་ཕ་རོལ་ཕྱིན་ཉེ། །
རྟག་ཏུ་ངུ་ཡི་གཏམ་གྱིས་དེ་ཤེས། །དང་པོ་ཚོགས་ལམ་སྒྲ་ལས་ཉན་ཕྱིར། །ཆོས་
རྒྱུན་ཏིང་འཛིན་མ་སྐྱེས་དེས་ཤེས། །ཐོས་ན་ལོ་གཅིག་ལྔ་བརྒྱའི་ལམ་ཕྱིན། །
མཐོང་ལམ་དེ་ཙམ་ཡུན་གྱིས་སྐྱེས་གྱུར། །དེ་བས་ཐ་མལ་རྣམ་རྟོག་སྤངས་ན། །
འདྲ་སྟེ་ལམ་ལ་ཉེ་རིང་ཡོད་མིན། །ཞེས་གསུངས་སོ། །ཇོ་བོ་རྗེ་ལྷ་ཅིག་ཉིད་ཀྱི་
ཞལ་ནས། གསང་སྔགས་དང་ཕ་རོལ་ཕྱིན་པའི་ལམ་ལ་ཉེ་རིང་ཁྱད་མེད་པ་
ཡིན་གསུང་། དོན་གཅིག་ན་ཡང་མ་རྨོངས་དང་། །ཐབས་མང་དཀའ་བ་མེད་
པ་དང་། །དབང་པོ་རྣོན་པོའི་དབང་བྱས་ནས། །སྔགས་ཀྱི་ཐེག་པ་ཁྱད་པར་
འཕགས། །ཞེས་ཁྱད་པར་ཡོད་པར་གསུངས་པ་སྙམ་ན། དེ་དགོངས་པ་ཅན་
ཡིན་གསུང་། འོ་ན་དེ་དགོངས་གཞི་གང་ལ་དགོངས་ན། དགོངས་གཞི་གང་
ཟག་གི་བསམ་པ་ལ་དགོངས་ཏེ། དེ་ཡང་དབང་པོ་རབ་ཏུ་གྱུར་པའི་བསམ་
པ་ལ་དགོངས་པ་སྟེ། དབང་པོ་རབ་སྟེ་གསང་སྔགས་ཀྱི་ལམ་དུ་ཞུགས་པ་དེ།
དབང་པོ་འབྲིང་དང་ཐ་མས་ཕ་རོལ་ཏུ་ཕྱིན་པའི་ལམ་དུ་ཞུགས་པ་བས་ཉེ་བ་
ལ་དགོངས་པའོ།།དགོངས་ཏེ་གསུངས་པའི་དགོས་པ་ནི། ཅུང་ཟད་ཙམ་གྱིས་
ཆོག་པར་འཛིན་པའི་གཉེན་པོའམ་ཡང་ན་དགོངས་གཞི་ནི་གསང་སྔགས་ལ་་
ཤིན་ཏུ་མོས་པའི་གང་ཟག་གི་བསམ་པ་ལ་དགོངས་པའོ། །དགོས་པ་ནི་མོས་
པ་ཤིན་ཏུ་བརྟན་པའི་ཕྱིར་རོ། །དངོས་ཡིན་པ་ལ་གནོད་བྱེད་ཡོད་དེ། གསང་
སྔགས་ལ་ནི་མྱུར་ན་ལོ་བཅུ་གཉིས་ནས་ཕྱག་རྒྱ་ཆེན་པོའི་དངོས་གྲུབ
པར་བྱ་བ་ལས་མ་བཤད་ལ། དེ་བས་ནན་ཏར་སོང་ན་ཕ་རོལ་ཏུ་ཕྱིན་པ་ལམ་
ཉེ་བ་ཡིན། དེ་ཅིས་ཤེས་ན་རྟག་ཏུ་ངུའི་གཏམ་རྒྱུད་ཀྱིས་ཤེས་ཏེ། དེ་དང་པོ་
ཤེས་རབ་ཀྱི་ཕ་རོལ་ཏུ་ཕྱིན་པ་འཚོལ་བའི་དུས་ན། ཚོགས་ལམ་ཕལ་པ་ཅིག་
*472·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཡིན་ཏེ། ཅིས་ན་དེ་ཙ་ན་བདག་པོ་མ་དམིགས་པའི་སྒྲ་ལས་ཆོས་ཉན་པའི་
ཕྱིར་རོ། །ཚོགས་ལམ་ཆེན་པོ་ལ་གནས་པ་ཡིན་ན། ཆོས་ཀྱི་རྒྱུན་གྱི་ཏིང་ངེ་
འཛིན་སྐྱེས་པས་སྤྲུལ་པའི་སྐུ་ལས་ཆོས་ཉན་པས་ཆོག་པ་ཡིན་པས་སོ། །དེ་་་་
ལྟར་ཚོགས་ལམ་ཕལ་པ་ཅིག་གིས། མཐོང་ལམ་སྐྱེ་བའི་བར་ལ་ཡུན་དུ་སོང་ན།
མཐོ་ན་ལོ་གཅིག་འགོར་རམ་མི་འགོར་ཁོ་ན་ཡིན་ཏེ། དང་པོ་རིགས་ཀྱི་བུ་་་་
ཁྱོད་འདི་ནས་ཤར་ཕྱོགས་སུ་དཔག་ཚད་ལྔ་བརྒྱར་རིམ་གྱིས་སོང་དང་། དེ་ན་
གྲོང་ཁྱེར་སྤོས་ལྡན་ཞེས་བྱ་བ་ཡོད། དེ་ན་འཕགས་པ་ཆོས་འཕགས་ཞེས་བྱ་བ་
ཡོད། དེ་ཁྱོད་ཀྱི་དགེ་བའི་བཤེས་གཉེན་ཡིན་ཟེར། དེར་ཕྱིན་ནས་དེ་བཞིན་
གཤེགས་པ་རྣམས་གང་ནས་བྱོན་པ་དང་། གང་དུ་བཞུད་པ་དྲིས་པས། འགྲོ་
འོང་མེད་པའི་ཆོས་གསུངས་པས། ཐེ་ཚོམ་ཆོད་དེ་མཐོང་ལམ་སྐྱེས་པ་ཡིན། དེ་
ལྟར་དཔག་ཚད་ལྔ་བརྒྱར་འགྲོ་བའི་བར་དུ་ཚོགས་ལམ་ཆེན་པོ་དང་། སྦྱོར་
ལམ་དང༌། མཐོང་ལམ་གསུམ་བགྲོད་ནས། ཆོས་འཕགས་ལོ་བདུན་དུ་ཏིང
འཛིན་ལ་བཞུགས་ཀྱི་བར་དུ། སྒོམ་ལམ་ལ་ཧྲེངས་ཀྱིས་བཏང་བ་ཡིན་གསུང་།
དེ་བས་ན་ཐ་མལ་པའི་རྣམ་རྟོག་སྤངས་པ་དབང་པོ་རབ་ཏུ་གྱུར་པ་ཅིག་གིས་
བསྒྲུབས་ན། སྔགས་དང་ཕ་རོལ་ཏུ་ཕྱིན་པའི་ལམ་ཉེ་རིང་འདྲ་སྟེ་ཁྱད་མེད་
གསུང་། དེ་ལྟར་ཡིན་པས་སྐྱོན་དང་ཡོན་ཏན་བསམས་ལ་ལག་ཏུ་བླང་བར་
སྟོན་པ་ནི། བླ་མ་མཚན་ཉིད་དག་དང་ལྡན་པས། །སློབ་མ་སྣོད་དང་རྣལ་མར་
ལྡན་ལ། །མཉེས་པས་དབང་བསྐུར་མན་ངག་བྱིན་ནས། །བསྒྲུབས་ན་སངས་
རྒྱས་ལག་གིས་བྱེད་འདྲ། །ལོག་གི་ཟློག་ན་དམྱལ་བའི་གཏིང་རྒྱུ། །ལྷ་ཅིག་
བཤེས་དེའི་གསུངས་རྗེས་འབྲངས་ན། །གསང་སྔགས་ལམ་ལ་ངེད་ཅག་མ་་་་
དགའ། །དེ་ལྟར་མཚན་ཉིད་ལྡན་པའང་རབ་དཀའ། །ཞེས་གསུངས་སོ། །
གསང་སྔགས་ཀྱི་སྒོར་འཇུག་པར་བྱེད་པ་ལ། དང་པོ་བླ་མ་མཚན་ཉིད་དང་
ལྡན་པ་དེ་ཁོ་ན་ཉིད་བཅུ་རིག་པ། སློབ་མའི་རྒྱུད་ལ་ཡེ་ཤེས་གཞུག་པར་ནུས་
栅·473·

ཇོ་བོ་ལྷ་འབྲི་སྒང་པས་མཛད། ་
པ་གཅིག་གིས། སློབ་མ་དབང་པོ་རབ་ཏུ་གྱུར་པ། སངས་རྒྱས་རྗེས་སུ་དྲན་པ་
ནས། བདག་མེད་གཉིས་ཀྱི་ཆོས་མན་ཆད་རྒྱུད་ལ་སྐྱེས་པ་ཅིག་གིས། བསྙེན་
བཀུར་དང་བཀའ་སྒྲུབ་པ་ལ་སོགས་པས། བླ་མ་མཉེས་པར་བྱས་ནས། བླ་མས་
དབང་བསྐུར་ཏེ། བསྐྱེད་རྫོགས་ཀྱི་མན་ངག་བྱིན་ནས་སྒྲུབ་པ་གཤའ་མ་ཅིག་
བྱས་ན། སངས་རྒྱས་ལག་པས་བྱེད་པ་འདྲ་བ་ཅིག་ཡོད་དེ། དེ་ལས་གོ་ལོག་
གིས་ཟློག་ན། དམྱལ་བའི་གཏིང་རྡོར་འགྲོ་བས། དགེ་བཤེས་སྟོན་པའི་ཞལ་
ནས་པོ་ཏོ་བ་ལ། ཇོ་བོ་ཁྱོད་ཚེ་འདི་ལ་གསང་སྔགས་ཀྱི་ལམ་ལ་མ་ཞུགས་ཤིག །
འདི་ནི་རྟ་རྒོད་ལ་ཞོན་པ་དང་འདྲ་སྟེ། གར་རྡེབས་ཆ་མེད་པ་ཡིན་ནོ་
གསུངས་སྐད། གསང་སྔགས་ལམ་ནི་གཉིས་ཡིན་ཏེ། །སངས་རྒྱས་པ་དང་རྡོ་རྗེ་
དམྱལ། །ཞེས་གསུངས་པས་ན་ལམ་འདི་ནི། སྦྲུལ་སྨྱུག་དོང་དུ་བཅུག་པ་དང་
འདྲ་བས། འུ་ཅག་ཀྱང་ཇོ་བོ་དང་དགེ་བཤེས་སྟོན་པའི་གསུང་གི་རྗེས་སུ་་་་་
འབྲངས་ན། ད་རེས་གསང་སྔགས་ལ་མ་དགའ། མི་དགའ་བའི་རྒྱུ་ཡང་སློབ་མ་
གཉིས་མཚན་ཉིད་དང་ལྡན་པ་དཀའ་སྟེ། ཇོ་བོའི་ཞལ་ནས། ཁྱེད་བོད་ལ་
གསང་སྔགས་ཀྱི་བླ་མར་རུང་བ་ཡེ་མེད། བོད་དད་པ་ཆེ་བས་སློབ་མར་རུང་
བ་ནི་ཡོད་སྲིད་གསུང་སྐད། ཡང་དགེ་བཤེགས་གསང་ཕུ་བ་ལ་ཇོ་བོ་ཅིག་སྒྲུབ་
ཐབས་ཞུ་ཟེར་ནས། འཆད་དུ་བྱོན་ཙམ་ན་བཙུན་པ་བཞི་ལྔ་ཙམ་འདུག་ནས།
དབང་བསྐུར་བྱས་སམ་གསུངས་པས། ལ་ལ་ན་རེ་བྱས་ཟེར། ལ་ལ་ན་རེ་
དབང་བསྐུར་མ་བྱས་ཏེ། སེམས་བསྐྱེད་བྱས་དེས་གོ་ཆོད་པ་མིན་ནམ་ཟེར་
བས། འོ་ན་ཁྱོད་དེར་སྡོད་ཅིག ངས་ཇོ་བོ་ལ་ཞུ་ཡིས་གསུང་ནས་ཇོ་བོ་ལ་ཞུས་
པས། ·བོད་ན་གསང་སྔགས་ཀྱི་བླ་མ་ཚད་ལྡན་མེད་པས་དབང་བསྐུར་མ་་་་
བསྐུར་མེད། དེས་གོ་མི་ཆོད་སེམས་བསྐྱེད་བྱས་ནས་བརྟན་པར་ཡོད་ན་ཕྱི་
མའི་སྒྲུབ་ཐབས་བཤད་དུ་རུང་གསུང་བ་ལ། ཕྱིས་རྒྱུད་གཟིགས་ཤིང་། ཨ་ཏི་
ཤའི་གནང་བ་འདི་འཇིགས་གསུང་སྐད། ཡང་དགེ་བཤེས་སྟོན་པས་ར་སྒྲེང་
·474·

བཀའ་གདམས་ཀྱི་མན་ངག་བེའུ་བུམ་སྔོན་པོའི་འགྲེལ་པ།
ཁྱམས་སྟོད་ན། སྐུ་རྒྱབ་ཉི་མ་ལ་བསྟན་ནས་བཞུགས་པའི་དུས་ཅིག་ན། སྐུ་
མཆེད་གསུམ་གྱིས་ཁྱམས་སྨད་དུ། ད་ལྟ་བཙུན་པ་ལ་ཟོག་པོར་མ་སོང་བ་ཙམ་
མི་འོང་པར་འདུག་བྱས་ནས་གླེངས་པས། དགེ་བཤེས་སྟོན་པས་གསན་ནས།
ཞལ་མར་བསྒྱུར་ནས། འོ་ཇོ་བོ་བ་ཀུན། སོ་སོ་ཐར་པ་ལ་ཟོག་པོར་སྲིད་བྱ་བ་
ཡིན། བྱང་ཆུབ་སེམས་དཔའ་ལ་ཟོག་པོ་མ་ཡིན་པ་སྲིད་བྱ་ཡིན། གསང་སྔགས་
ལ་ཟོག་པོ་མ་ཡིན་པ་མི་སྲིད་བྱ་བ་ཡིན་གསུང་། ཡང་ཇོ་བོ་ཕ་ཚན་ཅིག་ན་
ཀ་བ་བ་་ས་མ་ད་དང་དགེ་བཤེས་སྟོན་
པས་གསན་ནས། ཁོང་དང་མ་ཤེས་ནས་དེ་ལྟར་བྱེད་པ་ཡིན་ན། ཁྱེད་རང་ཇི་
ལྟར་བྱེད་གསུང་། དེ་མ་བཙལ་བྱས་པས་གསང་སྔགས་ཀུན་ནས་མང་པོ་ཅིག་
བཤད་ནས་ཡོད་དེ། ད་ལྟ་དེ་ལྟར་བྱེད་པའི་བླ་མ་མེད་པས། འུ་ཅག་རང་འདི་
ལྟར་བྱའོ་གསུང་ནས། ཕ་རོལ་ཏུ་ཕྱིན་པ་ལ་བརྟེན་པའི་ཐབས་བྱ་གསུང་སྐད་
དོ། །ད་ནི་གོང་གི་དེ་རྣམས་བསྡེབས་པས་བླ་མ་གོང་མ་ལ་སོགས་པའི་གང་
ཟག་དམ་པ་རྣམས་ལ་ནོངས་པར་གྱུར་ན། བཟོད་པ་གསོལ་བ་ནི། བླ་མ་མན་
ངག་བརྗེད་བྱང་བྱས་པ། །ཚན་ཚན་དུ་བསྡུས་བསྡེབས་པ་འདི་ཡིན། །རང་
ཉིད་དྲན་པ་ཞན་པས་བརྗེད་དོགས། །བྲིས་པ་གསང་ནས་བཞག་པར་འདོད་
པ། །ཆོས་ལ་སེར་སྣ་བྱེད་འདོད་མིན་ཀྱང་། །བྱིན་རླབས་ཉམས་དང་སྣོད་མིན་
ལག་ཏུ། །སོང་ན་བརྙས་སོགས་ཆོས་སྤོང་ལས་གསོག །དེ་བས་ཤིན་ཏུ་སྦས་པ་
ཡིན་ཀྱང་།གལ་ཏེ་འཕྱུགས་ནས་མི་ལག་འགྲིམས་ན། །ཐུགས་ཀྱི་བས་ན་
བཟོད་པ་མཛོད་ཅིག །བླ་མའི་མན་ངག་བརྗེད་བྱང་བྱས་པའི །དགེ་བ་ཅུང་
ཟད་བདག་གིས་བསགས་དེས། །བདག་དང་སེམས་ཅན་ཐེག་ཆེན་ལམ་ནས། །
འགྲོ་ལ་ཕན་ཕྱིར་སངས་རྒྱས་འགྲུབ་ཤོག །བླ་མའི་མན་ངག་བརྗེད་བྱང་བྱས་
པས། །ཐོག་མ་བར་དང་ཐ་མར་དགེ་བ་རྫོགས་སོ། །དགེ་བའི་ཚོགས་རྣམས་
འཕེལ་བས་དགོས་འདོད་སྣ་ཚོགས་འབྱུང་། །བཤེས་གཉེན་དམ་པས་གཟིགས་
·475·

ཛོ་བོ་ལྷ་འབྲི་སྒང་པས་མཛད།
པས་ནོར་བུ་རིན་ཆེན་མཛོད། །ཤེས་རབ་མཆོག་ཏུ་གྱུར་པས་ཐོས་བསམ་ཕུལ་
དུ་ཕྱིན། །རྒྱ་མཚོ་ལྟ་བུའི་ཡོན་ཏན་མངའ་བ་དེ་ལ་འདུད། །ཐེག་མཆོག་དམ་
ཆོས་རིན་ཆེན་བཞེངས་འདི་ལ། །བསམ་བྱས་བསོད་ནམས་བདག་གིས་གང་
ཐོབ་པ། །དེས་ནི་འགྲོ་ཀུན་ཐེག་མཆོག་དམ་པའི་ཆོས། །རིན་ཆེན་དྲི་མ་མེད་
པའི་སྣོད་གྱུར་ཅིག །ཤུ་བྷཾ་མསྟུ་སརྦ་ཛ་ག་ཏཱཾ། བེའུ་བུམ་སྔོན་པོ་ཞེས་བྱ་བ་པོ་
ཏོ་བའི་ཞལ་ཆབ་དགེ་བཤེས་དོལ་པས་གཞན་དོན་དུ་ཡི་གེར་བཀོད་པ་དེའི་་་
རྣམ་པར་བཤད་པ་རྫོགས་སོ། །སློབ་དཔོན་ཇོ་བོས་སྦྱར་བའོ།། །།
476

༄༅། །( གངས་ཅན་ཁྱད་ནོར་)དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བློ་བཟང་བསྟན་འཛིན། ལྷག་པ། དབང་གྲགས།
བློ་བཟང་ཆོས་འབྱོར། བློ་བཟང་འཕགས་མཆོག །
རྒྱལ་མཚན་བྱམས་པ། ཚེ་བརྟན་རྡོ་རྗེ། བློ་བཟང་དམ་ཆོས།
ཕུན་ཚོགས་ཚོགས་གཉིས། བྱམས་པ་རབ་འབྱམས། ཡེ་ཤེས།
ལྷག་པ་ཚེ་རིང་། བློ་བཟང་འཇིགས་མེད། བུ་ཆུང་།
འཕྲིན་ལས། བསམ་གྲུབ། བསྟན་འཛིན་ཤེས་རབ། སྐལ་ལྡན།
བསོད་ནམས། རྡོ་རྗེ་མཚོ། ཚེ་རིང་ཆོས་སྒྲོན། ལྷ་སྐྱིད།
ལྷག་པ་སྒྲོལ་མ།བསོད་ནམས་དབྱངས་ཅན། བྱམས་པ་ཆོས་སྒྲོན།
བཀྲ་གཡང་། སྐལ་བཟང་ལྷ་མོ། བདེ་སྐྱིད་སྒྲོལ་དཀར།
སྒྲོལ་མ་ལྷ་འཛོམས། ཚེ་དབང་སྐལ་བཟང་། ཚེ་དབང་གཡུ་སྒྲོན།

གངས་ཅན་ཁྱད་ནོར་དཔེ་ཚོགས།
པོད་ཕྲེང་བཞི་བརྒྱ་དོན་བཞི།

